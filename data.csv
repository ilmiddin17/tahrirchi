source_url,access_datetime ,content 
https://kun.uz/uz/news/2022/12/01/oz-joniga-qasd-qilish-alloh-bergan-omonatga-xiyonatdir-homidjon-ishmatbekov,2022-12-01 20:13:46.283372,"O‘zbekiston musulmonlari idorasi raisining birinchi o‘rinbosari Homidjon Ishmatbekov murojaat bilan chiqib, Alloh bergan umr ne’mati va unga qasd qilmaslik kerakligi haqida ma’lumot berdi.«Imtihon uchun yaratilgan insonning umrida yaxshiliklar ham va musibatlar ham bo‘ladi. Bu oldindan ma’lum ham qilib qo‘ydik. Qur’oni Karimda Alloh taolo marhamat qiladi: «Batahqiq, biz sizlarni turli-tuman yo‘llar bilan sinaymiz, xavf-xatar bilan, joningizga talafot yetkazish bilan, mollaringizga, ekinlaringizga ofat-balolar yuborish bilan sizlarni imtihon qilamiz».Imtihonlarning barchasini Allohdan deb bilgan kishi – haqiqiy hidoyatdagi mo‘mindir. Alloh taolo bu sinovlardan faqatgina O‘ziga suyanib, sabr bilan o‘tishni tavsiya qilgan: «Albatta, Alloh taolo sabr qilguvchilar bilan birgadir».Ba’zilar e’tiqodlari sustligi va Allohni yaxshi tanimagani uchun dunyoviy musibatlar tufayli o‘z joniga qasd qiladigan holatlar ham uchrab turadi. Bu Alloh taolo harom qilgan, kabira gunohlardandir.«Alloh taolo: Kim o‘zining joniga qasd qilsa, bandam unga kelgan musibatga sabr qilmay, joniga qasd qilgan ekan, men unga jannatni harom qildim, deydi», - deyiladi hadisi qudsiyda. Bu Alloh bergan omonatga xiyonatdir. Hadislarda o‘z joniga qay tarzda qasd qilinga bo‘lsa, oxiratda ham shu yo‘sinda jazolanishi aytilgan.Alloh taolo Payg‘ambarimiz alayhissalomga ham qanchalik sinovlar berdi: yetimlik, farzand dog‘lari, qiyinchiliklar. Alloh taolo oldingi payg‘ambarlarni misol keltirib, «siz ham shu yo‘ldasiz», deya Nabiy alayhissalomga tasalli berardi.Hayotdan to‘yganlar, joniga qasd qilmoqchi bo‘lganlar o‘ylab ko‘rsin: qaysi musibatlari payg‘ambarlarning musibatlaridan o‘tib ketdi. Alloh taolo o‘sha musibatlarni kimlarningdir gunohlariga kafforat bo‘lishi uchun, kimlarningdir sabriga mukofot berish uchun yuboradi.Bugun o‘tkinchi, maishiy narsalarga ham sabr qilib, ularning muolajasini qilish o‘rniga, joniga qasd qilganlar – o‘zlariga abadul-abad azob-uqubatlarni «sotib olayotganini» anglash kerak.Hozirgi kunda ko‘plab ayollar va yoshlarning o‘z joniga suiqasd qilishlari bizni ham bezovta qilmoqda. Payg‘ambarimiz alayhissalom «Mo‘min – mo‘minga birodar. O‘ziga nimani xohlasa, birodariga ham o‘shani xohlamagani uchun komil musulmon bo‘lmaydi», degan. Shuning uchun biz yurtdoshlarimizni bunday gunohlardan ogohlantirib, uning oqibatlari haqida eslatib turamiz», - deydi Homidjon Ishmatbekov."
https://kun.uz/uz/news/2022/12/01/kocha-qonunlari-boyicha-undiruv-rossiyada-ish-haqi-berilmay-qiyin-vaziyatda-qolgan-ozbek-hikoyasi,2022-12-01 20:13:47.683332,"Yaqinda Namangan shahridagi “Mulla qirg‘iz” madrasasi yonida tanishlarim bilan suhbatlashib turgandim. Shu payt yonimizga bir kishi kelib, avval sherigimiz, so‘ngra biz bilan so‘rashdi. Keyin bilsak, u sheriklarimizdan birining tanishi ekan.Men u kishini bittada tanidim, chunki odam o‘ziga yaxshilik qilgan, xorijda, musofirlikda juda qiyin vaziyatda yordam qo‘lini cho‘zgan kishini unutolmaydi. Biroq u meni eslolmadi. Shunda o‘zimni tanitishga qaror qildim.– Aka, siz ko‘zimga tanish ko‘rinyapsiz, mobodo Kemerovada (Rossiyadagi shahar, Kemerova oblastining ma’muriy markazi, G‘arbiy Sibirning janubida joylashgan) ishlamaganmisiz?– Yo‘q, Kemerovaga borib turardim-u, ammo asosan Novosibirskda (Rossiyaning Osiyo qismidagi eng katta shahar, aholi soni bo‘yicha mamlakatda Moskva va Sankt-Peterburgdan keyin uchinchi shahar, Sibir federal okrugi va Novosibirsk oblastining ma’muriy markazi) ishlaganman, deb javob qildi suhbatdoshim.– Bo‘ldi, bo‘ldi. Joy nomini xato aytibman. Sizni esladim, adashmasam, ismingiz Ikrom aka edi a? O‘g‘illaringiz ham siz bilan ishlashardi. Mashaalloh, esladim-a!– To‘g‘ri, o‘g‘illarim ham men bilan birga edi. Ammo negadir men sizni eslolmadim?Shundan so‘ng qanday tanishganimizni boshidan hikoya qilib berdim.– Kemerovada 6 yil ishladim. Oxirgi yili ikki sherigim bilan mening pasportlarimiz yo‘qolib qoldi. Bizni ishlatgan koreys millatiga mansub odam pullarimizni bermay qiynay boshladi.O‘sha paytda nima qilarimni bilmay qoldim, ochig‘i. Sheriklarimning holati menikidan battar. Ish beruvchimizni adolatga chaqirib ko‘rdik, foyda bermadi. Musofirligimiz, ortimizdan hech kim kelmasligini bilib, haqimizni berishdan ochiqchasiga bosh tortdi. Jahl otiga minib, urib-netib qo‘ysak, tashvishimiz ikki barobar ko‘payadi.O‘ylab-o‘ylab Novosibirskda ishlayotgan mahalladoshimga qo‘ng‘iroq qildim. Boshimizga tushgan ishni bir boshdan tushuntirdim. Puldan umidni uzganimni, qarz berib tursa, O‘zbekistonga qaytib, qarzimni uzishimni, uydagilarni sog‘inganimni aytdim. U so‘zlarimni diqqat bilan eshitdi.– Holatingni tushundim. Bitta aka borlar, sen haqingda aytib ko‘raman. Agar xaqiqatan bu vaziyatda haq bo‘lsanglar, ya’ni ish haqing berilmayotgani qandaydir ayb yoki kamchiliklaring uchun berilgan jazo bo‘lmasa, yordam berishlari mumkin. Mabodo nohaq bo‘lib chiqsangiz, ishlaring chatoq bo‘lishi mumkin.– Oshna, yuz foiz xaqmiz. Iltimos, shu ishni tezlat! Uydagilarni sog‘indik, dedim quvonchdan hayqirib.O‘sha kuni kechki payt mahalladoshim aytgan odamning o‘zi qo‘ng‘iroq qildi. Bo‘lgan voqeani yarim soat davomida obdon surishtirdi. Savol ketidan savol beraverdi. Men hodisa tafsilotlarini qanday bo‘lsa shundayligicha aytib berdim. Oxiri javoblarimdan qoniqdi shekilli:– Yaxshi, sizga telefon qilishadi, degan javob bo‘ldi.To‘g‘risi, ish haqimizni olishdan umid ham qilmadim, bu gapni ham ko‘ngil uchun aytdilar deb o‘ylagandim. Menga o‘sha tobda qarz berib tura oladigan odam bo‘lsa va uyga eson-omon qaytib olsam bas edi.Oradan uch kun o‘tdi. Bir notanish o‘ris qo‘ng‘iroq qildi:– Falonchi senmisan?– Ha, menman.– Lokatsiya yubor, Ikrom senga yordam berishimizni iltimos qildi.– Qaysi Ikrom? Men hech qanaqa Ikromni tanimayman, – dedim qo‘rqib.Keyin bilsam, mahalladoshim aytgan, bizdan voqea tafsilotlarini obdon surishtirgan odamning ismi Ikrom ekan.– Xullas, Novosibirskdan “zemlyag”ing Ikrom iltimos qildi. Muammong bormidi? Hozir yoningga yetib boramiz. Keyin biz bilan Novosibirskka ketasan.Lokatsiya yubordim. Ma’lum vaqtdan so‘ng ikki “ayiqpolvon” mashinada yetib keldi. Boshlig‘imni chaqirib, chetda biroz gaplashishdi. Keyin bizni yonlariga chaqirib, holat to‘g‘risida qo‘rqmay rostini aytishimizni so‘rashdi.Men va ikki sherigim bo‘lgan gapni va bajargan ishlarimizni boricha aytdik.“Ayiqpolvon”lar boshliqqa qarab:– Bular to‘g‘ri aytyaptimi? – deb so‘rashdi.Boshliq qo‘rqib yelkasini qisdi-da:– Umuman olganda, hamma gaplari to‘g‘ri. Lekin sizlar ham meni to‘g‘ri tushuninglar, deyoldi xolos.– Seni tushundik, lekin bular ham inson-ku, qul emas-ku?! Qani, pullarini hoziroq ber, Novosibirskka ketishimiz kerak, u yerda jiddiy odamlar kutishyapti bizni. Sen bilan qaytganda yana uzooq gaplashamiz.Boshliq shoshib mashinasidan pul olib, ularning qo‘liga tutqazdi va biz tarafga qarab:– Bo‘ldi, yigitlar, rahmat sizlarga, – deya bizga ketishga ruxsat berganini ishora bilan bildirdi.Qisqasi kechki payt Novosibirskka yetib keldik. Boyagi “ayiqpolvon”larning biri Ikrom akaga pullarni berib:– Hammasi joyida, xizmat bo‘lsa aytavering, – dedi-da, Ikrom akaning qo‘llariga bir dasta pulni berib, xayrlashib qaytib ketishdi.Shu tobda hikoyamni tinglab turgan odamga yuzlandim:– Endi esladingizmi, Ikromjon aka?– Oriqqina bola edingiz. Semirib katta odam bo‘lib ketibsiz-ku, dedi u kishi taniganini bildirib.– Xo‘sh, keyin-chi, keyin nima bo‘ldi? – deb so‘radi hikoyani maroq bilan tinglayotganlardan biri.– Eee, keyin aka o‘g‘illarini chaqirdilar, adashmasam ismi Ziyovuddin edi. Ikrom aka uni yoniga chaqirib, bizni ko‘rsatdi-da, qornimizni to‘yg‘azishni, so‘ngra Akbar akaning hostellariga joylashni aytdilar. “Ertaga elchixonaga olib borib, ishlarini bitirib ber”, deb bizni unga topshirib ketdilar.Ertasiga elchixonaga borib, pasportimiz yo‘qolgani, O‘zbekistonga qaytish uchun shaxsimizni tasdiqlovchi hujjat berilishini so‘rab murojaat qildik, kerakli qog‘ozlarni to‘ldirdik.Ikrom akaning yana bitta o‘g‘illari (oti esimda qolmabdi) bizni shahar aylantirdi, turli do‘konlarga olib bordi, uyga sovg‘alar oldik. Uch kunda uyga qaytishimiz uchun talab etiladigan vaqtinchalik pasport tayyor bo‘ldi.– Aka, sizga katta rahmat. Mushkulimizni oson qildingiz. Alloh rozi bo‘lsin! Ishlarimiz bitdi, endi xizmat xaqini ayting, yonimizdagi pullar yetmasa Namangandagi hovlingizga berib qo‘yamiz, dedim.– 3 ming bo‘ladi, dedi suhbatdoshim.To‘g‘risi, pul miqdorini eshitib, rang-qutim uchib ketdi. Hazilakam pul emas-da, 3 ming dollar. Migrant uchun bu juda-juda katta pul. Iymana-iymana dilimdagini tilimga ko‘chirdim:– Aka, yonimizda 3 ming dollar yo‘q. Uyda ham buncha miqdorda pul topilmaydi...– 3 ming rubl bo‘ladi, – dedilar so‘zlarimni eshitgach miyig‘ida kulib.– Xayriyatey! Dollarda deb o‘ylab esxonam chiqib ketgandi. Mana 9 ming rubl, har birimizdan 3 mingdan. Biz rozimiz, rahmat sizga, aka.– Uchovlaring uchun 3 ming yetadi, manavi 6 ming sizlarniki, ortiqchasi kerakmas. Sertifikat 30 kunlik, agar ishlayman desanglar 20 kunga ish topib berishim mumkin.– Aka, uyni sog‘inganmiz, ketmasak bo‘lmaydi.– Yaxshi, unda o‘g‘limga aytaman. Sizlarga bilet olib berib, aeroportgacha kuzatib qo‘yadi.Mingdan ming rahmat aytib, Ikrom aka bilan xayrlashdik.Hikoyamni maroq bilan tinglab turgan sheriklarimga qarata:– Xullas, bu akaning yaxshiliklarini o‘lgunimcha unutmayman, – deya so‘zimni tugatdim.– Mashaalloh! Alloh rozi bo‘lsin sizdan. Ammo bir narsani tushunmadim. Ikromjon uka, anavi kemerovalik bolalar nima evaziga yaxshilik qilishdi, – deya qiziqdi suhbatdoshlardan biri.– Novosibirskdagi “ko‘cha bolalari” bilan shunday muammolarni yechish uchun kelishuv qilardik. Agar “oldi-berdi” muammosidan shikoyat qilgan jabrlanuvchi (haqdor) o‘z foydasiga moslab yolg‘on ma’lumot bergan bo‘lsa, aldagan tomoni pul miqdorining yarmini jarima sifatida to‘lashiga to‘g‘ri kelardi.Basharti haqdor tomon o‘zining haqligini isbotlab bera olsa, uni aldamoqchi bo‘lgan, pulini bermayotgan tomon haqdorga haqini butunligicha to‘lab berar, bundan tashqari, “ko‘cha bolalari”ga o‘sha summaning yarmini jarima sifatida to‘lardi.Odatda ular pul miqdori yuz ming rubldan baland nizolargagina aralashishardi. Kichik summalarga aralashishmasdi. Bu tizim Sibir o‘lkasi bo‘ylab amalda qo‘llanardi, deya tushuntirdi Ikrom aka.Suhbatdoshlar Ikrom akani duo qilishdi. Men ham o‘zim bilan sodir bo‘lgan voqeaning o‘zim bilmagan jihatlarini bilib oldim.Musofir yurtda qiyin vaziyatga tushib qolish oson. Ko‘pincha qonun yo‘li bilan ham adolatga erishib bo‘lmaydi. Shunday paytda yurtdoshlarning madadi joningga oro kiradi. Men esa Ikrom akaning yordami bilan deyarli imkonsiz muammodan yutuq bilan chiqqandim.Botir (ism o‘zgartirilgan)ning hikoyasini
Jamshid Niyozov oqqa ko‘chirdi."
https://kun.uz/uz/news/2022/12/01/sudlanayotganlar-qiynoqqa-solinmagan-har-qanday-iltimos-sud-tomonidan-inobatga-olinmoqda-huquq-faoli,2022-12-01 20:13:49.090811,"«Huquqiy tayanch» birlashmasi rahbari A’zam Farmonovning aytishicha, sud ko‘pchilik tomonidan «misli ko‘rilmagan darajada ochiq» deya ta’riflanmoqda va bunga ma’lum sabablar bor.«Shu paytga qadar O‘zbekistonda sudlardan hamisha norozilik bo‘lib kelgan. Ko‘pchilik, shular qatorida men va mening «Huquqiy tayanch» birlashmamiz ham sudlov tizimidan mutlaqo qoniqmaganmiz. Juda ko‘p holatlarda ochiq sudlar ham deyarli yopiq tarzda o‘tishi tabiiy hol.Nukus voqealari bo‘yicha boshlangan sudda esa juda noodatiy holatni ko‘rdim — sud haqiqatan ham juda ochiq. Masalan, sud jarayonida sudlar etikasiga to‘liq rioya qilinyapti. Sudlanuvchilar tomonidan keltirilayotgan har qanday, oddiy darajadagi og‘zaki yoki yozma iltimosnomalarga ham e’tibor berilyapti va bajarishga harakat qilinyapti. Shu holatlar yuqorida aytilganidek, «misli ko‘rilmagan ochiq» deyish uchun sabab bo‘lyapti», — deya ta’kidlagan A’zam Farmonov.Sobiq siyosiy mahbus A’zam Farmonov mahbuslarga nisbatan qiynoqlar qo‘llanmaganini ta’kidladi.«Sud majlisida mahbuslarga qiynoqlar bo‘yicha hech kim savol bergani yo‘q. Ammo sudda so‘roq qilinganlarning aksariyati «Biz hukumatga qo‘l ko‘targan bo‘lsak ham, ular bizga nisbatan noinsoniy harakat qilmadilar. Bizga judayam yaxshi muomalada bo‘lishdi, uch mahal issiq ovqat berishdi. Bizning qiynoqqa solinayotganimiz haqida turli vahimalar bo‘ldi, lekin aslida unday emas. Faqat vijdonimiz og‘riyapti, biz shuncha insonlarning o‘limiga o‘zimizni sababchi deb bilamiz», qabilida gapirishdi», — dedi A.Farmonov.Huquq faoli faqat 22 nafar mahbusning suddagi gaplaridan kelib chiqib, qiynoqlar qo‘llanmagani haqida xulosa qilinmayotgani, qo‘lga olingan odamlardan bir qanchasi ma’muriy javobgarlikka tortilgach, qamoqdan ozod etilgani, ularning birortasi qiynoqlar haqida davlat organlari yoki OAVga murojaat qilmaganini ta’kidladi.«Bu gaplar ssenariy yoki spetakl emas, deb o‘ylayman. Chunki bu haqda ulardan hech kim so‘ragani yo‘q, ularning o‘zlari samimiy so‘zlashmoqda. O‘zlarining emas, vijdoni yoki yaqinlari qiynalgani haqida gapirishyapti. Shu bois, bu boradagi gaplar uyushtirilmagan, degan fikrdaman», — deya ta’kidladi huquq faoli.Eslatib o‘tamiz, Buxoro viloyat sudi binosida 2022 yil 1-2 iyul kunlari Nukus shahrida ro‘y bergan ommaviy tartibsizliklar bo‘yicha 22 nafar sudlanuvchiga oid jinoyat ishi birinchi instansiya sudi tomonidan, Qoraqalpog‘iston Respublikasi sudi jinoyat ishlari bo‘yicha sudlov hay’ati sudyasi Ye.Abibullayev raisligida ko‘rib chiqilmoqda. "
https://kun.uz/uz/news/2022/11/30/ozekspomarkazda-ipak-yolida-turizm-yarmarkasi-oz-ishini-boshladi,2022-12-01 20:13:50.487216,"Bugun O‘zekspomarkazda O‘zbekiston Respublikasi Turizm va madaniy meros vazirligi, “Milliy PR-markazi” DUK, “THE SAYS LOT” MChJ tomonidan tashkillashtirilgan “Ipak yo‘lida turizm” Toshkent Xalqaro turizm yarmarkasi bo‘lib o‘tdi. Tadbirni Turizm va madaniy meros vaziri Aziz Abduhakimov ochib berdi.Vazir o‘z nutqida ushbu xalqaro turizm yarmarkasining ahamiyatiga ham to‘xtalib o‘tdi:“Ipak yo‘lida turizm” 2022 yilgi Toshkent xalqaro turizm yarmarkasi dunyoning 30 mamlakatidan 300 nafardan ortiq soha vakillarini o‘zida to‘plagan.Uch kun davomida soha mutaxassislari ishtirokida forum va sessiyalar, mahorat darslari bo‘lib o‘tadi. Shu bilan birga, turizm sohasi rivojida muhim ahamiyat kasb etuvchi B2B uchrashuvlari o‘tkaziladi. Qolaversa, tadbirga tashrif buyurgan mehmonlar bir pavilonning o‘zida O‘zbekistonning barcha hududlarining turizm salohiyati bilan tanishish imkoniga ega bo‘lishadi”, – dedi Aziz Abduhakimov.Turizm vaziri va chet ellik mehmonlar O‘zbekistonning 12 ta viloyati va xorijiy sayyohlik xizmatlarini taklif qilayotgan stendlarga ham tashrif buyurishdi.Turizm va madaniy meros vazirligi vaziri maslahatchisi Timur Mirzayev quyidagicha ta’kidladi:“Biz turizm potensialimizning hamma jihatlarini yoritishga harakat qilganmiz. 30 ta mamlakatdan 300 dan ziyod ekspert tashrif buyurgan.Imkon qadar O‘zbekistonning 2022 yil mobaynida erishgan yutuqlarining barchasini turli taqdimotlar, u yerdagi mahalliy va xorijiy stendlar orqali namoyish qilishga harakat qilganmiz”, - dedi vazir maslahatchisi.Ko‘rgazma 1-2 dekabr kunlari ham o‘z ishini davom ettiradi. Unda turizmda xalqaro raqobat va brending, oshpazlardan mahorat darslari, Milliy va xorijiy dizaynerlarning moda namoyishi, Markaziy Osiyoni jahon bozorida targ‘ib qilish restarti va yana bir qator tadbirlar o‘rin olgan."
https://kun.uz/uz/news/2022/11/30/turonbank-hamkorligida-surxondaryoda-limon-plantatsiyalari-yaratilmoqda,2022-12-01 20:13:51.970941,"O‘lkamizda iqlim sharoitlari o‘zgarib, sovuq kunlar yaqinlashishi bilan salomatligimizni yanada tiklash va tanamizni tetiklashtiruvchi mahsulotlarni har doimgidan ham ko‘proq iste’mol qilishni boshlaymiz. Masalan, xalqimiz tilida “qish mevasi” deya e’tirof etiladigan limon, deyarli har bir xonadonda mavsum yakuniga qadar eng yaqin va foydali mehmon bo‘ladi. Bugun bu sitrus o‘simligini bozor-u do‘konlarimiz rastalarida muammosiz xarid qilish, undan tayyorlangan djyem-u, sharbatlarning turli xillarini uchratish mumkin. Ammo, yoshi kattalar yaxshi eslashsa kerak, bundan bir necha yillar avval bu shifobaxsh ne’matni topish, uchratsa ham xarid qilish bir muncha mushkul edi. Asosan xorij davlatlaridan import qilinganligi uchun narxi sezilarli darajada qimmatroq bo‘lgan.Davlat rahbarining sa’y – harakatlari bilan so‘nggi yillarda mazkur tarmoq rivojiga sezilarli e’tibor qaratildi. Natijada respublikaning deyarli barcha hududlarida zamonaviy limonchilik plantatsiyalari tashkil etilib, bo‘sh yerlarda gektarlab kompleks issiqxonalar qad rostlashni boshladi. O‘zining jazirama iqlim sharoiti bilan sitrus, subtropik va tropik o‘simliklar seleksiyasiga juda qo‘l keluvchi janubiy voha zamini Surxondaryoda, limon mahsuloti mahalliy mevaga aylanib bormoqda. Viloyatning deyarli barcha tumanlarida katta va kichik hajmdagi issiqxonalarni uchratish mumkin.Aslida issiqxonalarda limon parvarishlash surxondaryoliklar uchun yangilik emas. Lekin, keng maydonlardagi zamonaviy limonzorlarda sitrus meva yetishtirish va mahalliy bozorni shu turdagi tabiiy mahsulot bilan to‘ldirib, ortiqchasini xorijga eksport qilish bu keyingi yillarda yuz bergan yangilik. Bilasizmi, nega bu gapni aynan o‘tgan va so‘nggi yillarni qiyoslab aytyapmiz? Chunki, subtropik iqlimga ega Surxondaryoda ilgari ham odamlar limon parvarishlar edi. Biroq, bu issiqxonalar guvala loydan qo‘lbola usulda qurilar, hosili, sifati ham shunga yarasha bo‘lar edi. Endilikda tadbirkorlar keng maydonlarda energiya tejamkor zamonaviy issiqxonalar qurib, mo‘l hosil olmoqda. Sodda qilib aytganda, xorijliklar tajribasi asosida qad rostlayotgan limonzorlar ko‘paymoqda.Xususan, viloyat markazidan qariyb 150 kilometr uzoqlikda joylashgan Denov tumanidagi “Limonzor” mahallasida qad rostlagan 1 gektarlik limonariya so‘zimizga yaqqol isbotdir. Issiqxonaga kirar ekansiz, o‘zingizni xuddi sitrus eko bog‘ida yurgandek his qilasiz. Bu yerda mingdan oshiq Toshkent navli limon ko‘chatlari boshidan ostigacha hosil berib turibdi. Yarim asrdan buyon shu mahallada istiqomat qilib, qariyb 30 yillik limon yetishtirish tajribasiga ega bo‘lgan Ne’matjon ota Ro‘ziyev, bu natijalar zamirida limonchilikka qaratilgan e’tibor muhim ekanligini ta’kidlaydilar.Shu o‘rinda qo‘shimcha qilish lozim, mazkur tarmoqni ham huquqiy, ham moliyaviy jihatdan qo‘llab – quvvatlash bo‘yicha davlatimiz rahbarining tegishli qarori qabul qilingandan so‘ng, bu boradagi ishlar Turonbank zimmasiga topshirildi. O‘z o‘rnida moliya muassasasi xalqaro moliya institutlari bilan hamkorlik o‘rnatib, kredit liniya mablag‘larini jalb qilishni boshladi. Muhimi ushbu reja nafaqat katta hajmdagi maydonlarni balki aholi tomorqa xo‘jaliklarini ham qamrab olgandir.Ahamiyatli jihati shundaki, limon nafaqat mo‘maygina daromad balki zavq bag‘ishlovchi, foydali xobbi ham bo‘lishi mumkin. Buni limonning shifobaxsh foydalari bilan insonlarga davo ulashishni maqsad qilgan Denov tumani O‘rta qishloq mahallasidagi “Surxon Med Future” klinikasi rahbari Hamidullo Hodiyev tajribasida ko‘rish mumkin. Asli kasbi shifokor bo‘lgan qahramonimiz klinikaning bo‘sh 33 sotix maydoniga mo‘’jazgina issiqxona qurib, limon ko‘chatlarini ekkan.Har bir ishda ilm bo‘lsa, har bir ishda aniq belgilangan reja va strategiyalar bo‘lsa, uning rivoji va natijadorligi albatta kutilgandek bo‘ladi. So‘nggi yillarda limonchilik tarmog‘i orqali aholining daromadini oshirish, yangi ish o‘rinlarini yaratish, bo‘sh yotgan yerlarni hosildorlikka olib chiqish kabi ezgu harakat mana shunday chuqur o‘ylangan tahlillar asosida olib borilmoqda. Reklama huquqi asosida"
https://kun.uz/uz/news/2022/11/30/1-300-yillik-tarixga-ega-artefakt-4-yil-davomida-restavratsiya-qilingan,2022-12-01 20:13:54.094505,"Restavratorning qayd etishicha, bu panno 2017 yilda Samarqanddagi Kofir-qal’a qadimiy yodgorligidagi qazilma ishlari davomida qo‘lga kiritilgan.«Shu yodgorlik joylashgan manzilga borganimizda dastlab arkning bir qismi ochilgan edi, uni tuproqlardan tozalashda davom etarkanmiz, teparoqda panno borligini ko‘rib qoldik. Hozir panno 140 dan 121 santimetrgacha bo‘lgan 3 ta qismga ajratilgan.Bu ko‘mirga aylangan daraxtlar shunchaki maxsus uskuna bilan mustahkamlab qo‘yilgan, bo‘lmasa ular bir-biriga jipslashmagandi. Shuning uchun uni tozalab olish jarayoni qiyinroq kechdi. Jarayonda qo‘lingiz to‘satdan nojo‘ya ketib qolsa ham bo‘ldi, ko‘mir titilib ketishi mumkin edi.Taxminan 4 nafar restavrator bo‘lib, asta-sekinlik bilan pannoning bir qismini tozalab ochdik. Lekin bu ishni oxirgi bosqichgacha olib borish mumkin emas, agar pannoning ustki qismini tozalashda davom etsak, undagi o‘yma naqshlarga zarar yetishi mumkin va keyin biz undan foydalana olmaymiz», – deya qayd etadi eksponat restavratori.Marina Reutovaning so‘zlariga ko‘ra, pannoni butunligicha olishning texnik jihatdan imkoni bo‘lmagan. Boisi unga shikast yetkazib qo‘yish mumkin edi. Bunday holatda restavratorlar uni bir necha qismga bo‘lib, keyin tozalashda davom etishgan va ehtiyotkorlik bilan tuproqdan chiqarib olishgan.«12 kun davomida 4 nafar restavrator pannoni tozalash va tuzatish, chiqarib olish ustida ishladi. Ammo laboratoriyadagi restavratsiya jarayoni to‘rt yildan beri davom etmoqda. Chunki yodgorlikning har bir yorig‘ini tozalash, keyin ko‘plab joylarining bir-biriga to‘g‘ri keladiganlarini topib, ulash, mustahkamlash ishlari bor edi», – dedi Marina Reutova.Ma’lumotlarga ko‘ra, Markaziy Osiyo bo‘yicha bunday panno shu vaqtgacha faqat Tojikistonda bo‘lgan, keyinroq Kofir-qal’a yodgorligidan topilgan, endilikda O‘zbekistonda ham bor.Restavratorning qo‘shimcha qilishicha, ushbu pannoda 46 ta turli ramzdagi naqsh va figuralar bor. Ular orqali o‘sha davrda yashagan insonlarning qanday kiyingani, qanday idishlardan foydalangani-yu, ularning soch turmagi hamda yuz tuzilishini bilib olish mumkin."
https://kun.uz/uz/news/2022/11/30/samarqandda-fuqaroni-katta-pul-evaziga-aqshga-yubormoqchi-bolgan-shaxs-qolga-olindi,2022-12-01 20:13:55.727257,"Samarqand viloyati DXX va IIB xodimlari hamkorligida noqonuniy migratsiya va odam savdosiga qarshi kurash yo‘nalishida o‘tkazilgan tezkor tadbirda fuqaroni 25 ming dollar evaziga AQShga jo‘natmoqchi bo‘lgan shaxs ushlandi. Bu haqda Tashqi mehnat migratsiyasi agentligi matbuot xizmati xabar bermoqda.Ma’lum bo‘lishicha, 1994 yilda tug‘ilgan Samarqand shahrida yashovchi X. S. fuqaroning ishonchiga kirib, uni Meksika orqali AQShga yuborish evaziga 25 ming dollar so‘ragan.U hujjatlarni rasmiylashtirish uchun oldindan 10 ming AQSh dollarini olayotganda ushlandi.Ushbu shaxsga nisbatan Jinoyat kodeksining tegishli moddalari bilan jinoyat ishi qo‘zg‘atilib, tergov harakatlari olib borilmoqda."
https://kun.uz/uz/news/2022/11/29/yakkasaroyda-fuqaroni-tepgan-raisga-jarima-jazosi-berildi,2022-12-01 20:13:57.148771,"Toshkent shahar sudlarining xabariga ko‘ra, Qodirov Ma’muriy javobgarlik to‘g‘risidagi kodeksning 183-moddasida nazarda tutilgan huquqbuzarlik, ya’ni mayda bezorilikni sodir etgan deb topilgan. Shundan kelib chiqib, sudning qarori bilan unga BHMning 3 baravari, 900 ming so‘m miqdorida jarima jazosi berilgan.Huquqbuzar bu qaror ustidan qonunchilikda belgilangan tartib va muddatda Toshkent shahar sudiga apellyatsiya shikoyati berishi mumkinligi ma’lum qilingan.Eslatib o‘tamiz, Yakkasaroy tumani Armug‘on mahallasi raisi A’zam Qodirov oddiy fuqaroni tepgan voqeasi 27 noyabr taxminan soat 12:30larda sodir bo‘lgani ma’lum qilingandi.Bir kun o‘tib, ya’ni 28 noyabr kuni mahalla guzarida o‘tgan yig‘ilishdan so‘ng, “o‘z lavozimiga nomunosib xatti-harakati” uchun rais ishdan bo‘shatilgandi."
https://kun.uz/uz/news/2022/11/29/qashqadaryoda-ham-metan-ham-propan-ballon-ornatilgan-mashina-aniqlandi,2022-12-01 20:13:58.649832,"Qashqadaryo viloyatining Kitob tumani Mingchinor muntazam yo‘l-patrul maskanidan o‘tayotgan Labo rusumli avtomobil to‘xtatib ko‘zdan kechirilganda, tekshiruv davomida avtomobilga ham metan (siqilgan tabiiy gaz), ham propan (suyultirilgan gaz) ballon o‘rnatilgani aniqlangan.IIV Telegram-kanalida e’lon qilingan videoda propan ballon avtomobilning yukxonasiga, metan esa tag qismiga o‘rnatilgani ko‘rinadi.Aniqlangan qoidabuzarlik yuzasidan haydovchiga nisbatan ma’muriy bayonnoma rasmiylashtirilib, avtomobil vaqtincha jarima maydoniga joylashtirilgan.Avvalroq Senatda portlayotgan gazballonlar muammosi ko‘tarilgan, senator Qutbiddin Burhonov yuk mashinalari va avtobuslarga o‘rnatilayotgan gazballonlarini texnik ko‘rikdan o‘tkazish laboratoriyalarini xarid qilishga oid hukumat qarori bajarilmayotganini aytgandi.Ma’lumotlarga ko‘ra, O‘zbekistonda so‘nggi yillarda portlagan gazballonlarining qariyb 70 foizi Xitoyda ishlab chiqarilgan.Toshkentdagi avtoturargohda turgan Isuzu yuk mashinasining gazballoni portlab ketgan, buning oqibatida yana bir nechta Isuzu yuk mashinasiga zarar yetgandi."
https://kun.uz/uz/news/2022/11/29/alfraganus-universitetida-yangi-bakalavr-yonalishlari-va-magistratura-mutaxassisliklariga-qabul-boshlandi,2022-12-01 20:14:00.798855,"Alfraganus University oliy ta’lim muassasasi sifatida litsenziyaga ega bo‘ldi va yangi o‘quv yilidan talabalar qabul qilishni boshladi. Oliygoh oliy ta’lim tizimida o‘z yo‘nalishini yaratib, innovatsion ta’lim asosida zamonaviy bilimga ega yuqori malakali, professional lider kadrlar tayyorlash va ularni jamiyatga implementatsiya qilishni maqsad qilgan.Mazkur universitetga vakolatli davlat organi hisoblangan Ta’lim sifatini nazorat qilish inspeksiyasi tomonidan litsenziya berilgan va diplomi davlat oliy ta’lim muassasalari qatori O‘zbekistonda va boshqa mamlakatlarda 100 foiz tan olinadi.Bugungi kunda universitetda quyidagi yo‘nalishlar bo‘yicha qabul davom etmoqda:Magistratura mutaxassisliklari:Bakalavriat yo‘nalishlari:Tibbiyot sohasiga oid yo‘nalishlar:Shuningdek:Universitet o‘zining zamonaviy o‘quv kampuslari, malakali professor-o‘qituvchilari va iqtidorli talabalari bilan faxrlana oladi.Universitetning yangidan qurilgan binosidagi o‘quv auditoriyalari, laboratoriya xonalarida yoshlarga professor-o‘qituvchilar ta’lim bermoqda. Universitet kutubxonasi, turli elektron resurslarga boy bazaga ulangan kompyuter xonalari, tibbiyot xonasi, talabalar mustaqil o‘qib shug‘ullanishlari, sport bilan shug‘ullanishlari, dam olishlari va o‘zaro fikr almashib ta’lim olishlari uchun barcha sharoitlar yaratilgan.Universitetga kirib, birinchi kursni a’lo baholarga tugatgan talabalarga bir yillik kontrakt pullari to‘lab beriladi. Yana bir e’tiborli jihati — universitet bir qator nufuzli xorijiy oliygohlar bilan hamkorlikni yo‘lga qo‘ygan bo‘lib, shu yerning o‘zida chet tillarni o‘rganib, ta’limni chetda davom ettirish imkoniyati mavjud.Universitetda ta’lim jarayonlari eng qulay sharoitlarda, zamonaviy metodlar asosida kunduzgi va sirtqi shakllarda olib boriladi.Alfraganus universiteti — zamonaviy ta’lim va sharqona tarbiya uyg‘unligi.Hayot bu imkoniyat degani, faqat o‘ziga ishonganlargina unda foydalana oladi. Maqsadni yuqoriroq oling, Alfraganus universitetiga o‘qishga topshiring.Qabul jarayonlari 2022 yilning 29 noyabridan boshlanadi.Shoshiling. Universitet o‘z talabalarini kutmoqda!Bizning shiorimiz: «Zamonaviy ta’lim va sharqona tarbiya uyg‘unligi».Qo‘shimcha ma’lumot uchun:+998770304441+998770304442+998770304443 Universitet veb sayti: alfraganusuniversity.uzTelegram-kanal: alfraganusuniversityManzil: Toshkent shahar, Yunusobod tumani, «Tiklanish» MFY, Yuqori Qoraqamish ko‘chasi, 2a-uy.Mo‘ljal: Eski «Zenit» zavodi yonida.Reklama xuquqi asosida"
https://kun.uz/uz/news/2022/11/28/katta-langar-quroni-boyicha-tadqiqotlar-davom-etadi-shoazim-minovarov,2022-12-01 20:14:02.735640,"Parijdagi Luvr muzeyida “O‘zbekiston vohalari mo‘jizalari. Karvon yo‘llari chorrahasida” ko‘rgazmasi davom etmoqda. Unda O‘zbekiston muzeylaridan olib kelingan eng sara eksponatlar namoyish etilyapti. Ular orasida Katta Langar Qur’oni alohida o‘ringa ega.Islom sivilizatsiyasi markazi direktori Shoazim Minovarov ko‘rgazma davomida jurnalistlarga bergan intervyusida Katta Langar Qur’oni haqida ma’lumot berdi.“O‘zbekistonda 17 ta sahifasi saqlanyapti. O‘z paytida tarixiy shart-sharoit tufayli qo‘lyozmaning bir qismi XIX asr oxirlarida Sankt-Peterburgga ketib qolgan. Buning uzoq tarixi bor. Bizda saqlanayotgan qismi Katta Langar qishlog‘ida edi, 2005 yilda O‘zbekiston musulmonlari idorasiga olib keltirildi. Buning ham sababini bilishi kerak xalqimiz. Boisi, har xil taxminlar yuradi. Bu qo‘lyozma teriga yozilgan, teriga yozilgan har qanday matnlar maxsus usullarda saqlanishi kerak. Chunki teri nafas olib turishi kerak. Shuning uchun ham qo‘lyozma sarkofag, ya’ni mana bunday qutiga solingan. Uning ichida namlik va harorat bor. Agar bu namlik va harorat bo‘lmaydigan bo‘lsa, turgan joyida teri tortilishi va bu bilan yozuv ham, qo‘lyozma ham nobud bo‘lishi mumkin. Shu sababli Katta Langar qishlog‘idan Musulmonlar idorasiga olib kelingan. Idorada ham xuddi shunday sarkofagimiz bor, unda Usmon mushafi va Katta Langar Qur’oni saqlanadi”, – deydi u.Minovarov uchinchi xalifa Usmon davrida Qur’onning turlicha talqinlari birlashtirilib, yagona mushaf yaratilgani, bu mushaf 6 nusxada bo‘lgani, ulardan 3 nusxasi hozirgacha saqlanib qolgani, shulardan biri Toshkentda saqlanishini aytar ekan, Katta Langar Qur’oni ham ana o‘sha 6 nusxadan biri bo‘lishi mumkinligini qayd etdi. “Shuning uchun Katta Langar Qur’oni ustidagi tadqiqot davom etadi”, – dedi u.Islom sivilizatsiyasi markazi rahbarining ta’kidlashicha, Katta Langar Qur’oni hijoziy yozuvda yozilgan; Parijdagi milliy kutubxonada ham ayni shu yozuvda yozilgan mushaf bor va u ham VIII-X asrlarga oid deb taxmin qilinadi.“Markazimizda fransuz do‘stlarimiz bilan hamkorlik qilyapmiz. Bizdagi 17 ta sahifa, Sankt-Peterburg va Fransiyadagi sahifalar agar bir-birini to‘ldirsa, demak bu bitta Qur’on bo‘ladi. Qolaversa, 2003 yilda Birminhemda Qur’onning qadimiy 2 sahifasi topilgan, u hatto VI asrga oid bo‘lishi mumkin degan taxminlar bor. Chunki birinchi xalifa Abu Bakr paytlarida bir nusxa Qur’on kitob qilingan, uning taqdiri noma’lum. Birminhemdan topilgan sahifalar ham Katta Langar Qur’oniga o‘xshash, bu taxminni ham ilmiy nuqtayi nazardan albatta tekshirish kerak”, – dedi Shoazim Minovarov.Eslatib o‘tamiz, Katta Langar Qur’oni 2019-2021 yillarda fransiyalik mutaxassislar tomonidan restavratsiya qilindi."
https://kun.uz/uz/news/2022/11/28/sahroning-chinakam-mojizasi-qatar-kislorod-parkiga-sayohat,2022-12-01 20:14:04.326358,"Dohadagi «Education City» stadioni mundialni qabul qilayotgan arenalardan biri. Stadion xuddi shu nomli maydonda joylashgan. «Education City» – ta’lim shaharchasi Toshkentdagi talabalar shaharchasiga o‘xshagan joy: atrofda oliygohlar, talabalar dars qilishi uchun ochiq maydonlar va Qatar milliy kutubxonasi bor.Bu talabalar shaharchasi Dohaning boshqa yerlariga qaraganda ancha bahavo, chunki atrofda juda ko‘p daraxtlar, yashil hududlar bor. Stadionga yetib borish ham oson: u metro bo‘yida joylashgan. Metro yurmaydigan tomondan esa tramvayda yetib olish mumkin. Ha, Qatarda tramvay ham yuradi.Aynan tramvay orqali bir bekat nariga yursangiz, «Oxygen park» nomli ajoyib joyga ko‘z tushadi. Bekat nomi ham shunday. Xiyobonga kirishingiz bilan yuzingizga salqinlik uriladi va uning nomi bejiz «kislorod park» emasligiga amin bo‘lasiz.Bog‘ maydoni 13 gektar bo‘lib, Qatar milliy kutubxonasi va «Education City» masjidi o‘rtasida joylashgan. Mashinada borsangiz, katta avtoturargoh bor. Oilaviy borish uchun juda qulay joy, shu sabab Dohaning boshqa yerlarida ko‘p ham uchrayvermaydigan mahalliy arablarni «kislorod park»da piknik qilib o‘tirgan holatda ko‘rish odatiy hol.Atrofda bolalar o‘ynashi uchun futbol maydoniga o‘xshatib ajoyib chim yotqizilgan, uning sifati uncha-muncha maydonlarnikidan qolishmaydi. Sport bilan shug‘ullanish uchun bog‘da sharoit zo‘r: yugurish yo‘laklari, turli maydonlar, veloyo‘lak bor.Futbol ko‘rishga mo‘ljallangan katta ekran ham o‘rnatilgan, yaqin o‘rtada bo‘lib, futbolni qayerda ko‘rish haqida o‘ylayotgan bo‘lsangiz, shu ochiq kinoteatrda mundial bahslarini tomosha qilish mumkin. Boshqa vaqtda bu hudud amfiteatr vazifasini ham bajaradi. Shuningdek, bog‘ hududida turli favvoralar, havo shari ko‘rinishidagi yoritkichlar, noodatiy shakldagi landshaftlarga ko‘z tushadi.«Oxygen park» 2019 yilda ochilgan. Arab olamining eng boy fondlaridan bo‘lmish «Qatar Foundation» moliyalashtirgan ushbu loyiha ustida landshaft arxitekturasi bo‘yicha mutaxassislar Erik Berens va Jyeyms Heyg ishlagan.Park qurilishida qoyalar orasidan shamol aylanib yurishi yoqimli shabada keltirib chiqarishi hisobga olingan. Shu sabab uning atrofi toshlar bilan baland qilib o‘ralgan. Shamol kiradigan joylar chiroyli bezalib, bir vaqtning o‘zida odamlar o‘tadigan joylarga aylantirilgan. Shamol aylanishi uchun devor-qoyalar qabariq qilib qurilgan. Arxitektorlarning bu ishlari chindan o‘z samarasini bergan, bog‘ tepasida uncha sezilmaydigan shabadani pastga tushgach yaqqol his qilasiz.2019 yil dekabr oyidan boshlab dushanba kunlari kechqurun «kislorod park»ga faqat ayollar kiritilishi belgilab qo‘yilgan. Jahon chempionati vaqtida bu tartibga istisno qilib turiladi. Xuddi Qatardagi boshqa tartiblar bilan bo‘lgani kabi. Masalan, Doha metrosi vagonlariga «Standart» deb yozib qo‘yilganini ko‘rib ko‘pchilik hayron qolayotgan bo‘lishi mumkin. Chunki odatiy vaqtda vagonlar «Oilaviy», «Ayollar uchun» kabi yozuvlar bilan tavsiflanadi. JCh vaqtida esa odam juda ko‘p, bu tartiblarni amalga oshirish imkonsiz.Xullas, Qatarning eng chiroyli, tinch joylaridan birini o‘zi uchun kashf qilmoqchi bo‘lganlar, albatta «Oxygen park»ga borishi kerak.O‘tkir Jalolxonov, Qatar."
https://kun.uz/uz/news/2022/11/28/qashqadaryoda-piyodalar-yolakchasidan-otayotgan-9-yoshli-qizni-kamaz-bosib-ketdi,2022-12-01 20:14:05.715649,"Qashqadaryo viloyatining Qamashi tumani hududida piyodalar yo‘lakchasidan o‘tayotgan 9 yoshli qizni “Kamaz” bosib ketgan. Bu haqda viloyat IIB axborot xizmati xabar bermoqda.Hodisa 2022 yil 22 noyabr kuni soat 12-30 larda A-378 “Samarqand-G‘uzor” avtomobil yo‘lining “Uzun” MFY hududidan o‘tgan 124-kilometrida sodir bo‘lgan.Ma’lum qilinishicha, haydovchi N.B. “Kamaz” yuk mashinasini G‘uzor tumani tomon boshqarib ketayotib, piyodalar yo‘lakchasidan o‘tayotgan Qamashi tumani “Uzun” MFYda yashovchi voyaga yetmagan Q.S.ni urib yuborgan. Oqibatda 9 yoshli qiz voqea joyida halok bo‘lgan.Ijtimoiy tarmoqlarda tarqalgan xabarlarga ko‘ra, qizcha piyodalar yo‘lakchasidan o‘tayotganda boshqa mashinalar to‘xtab yo‘l bergan. Tez harakatlanib kelgan “Kamaz” esa uni urib yuborib, ancha joyga sudrab ketgan.Hodisa yuzasidan Qamashi tuman IIB tergov bo‘limi tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilgan. Haydovchi Jinoyat protsessual kodeksining 221-moddasi tartibida ushlangan.Jinoyat ishlari bo‘yicha Qamashi tuman sudining ajrimiga asosan haydovchi qamoqqa olingan. Hozirda dastlabki tergov harakatlari olib borilmoqda."
https://kun.uz/uz/news/2022/11/28/ozbekistonliklar-turistik-maqsadda-asosan-qoshni-davlatlarga-chiqqani-malum-boldi,2022-12-01 20:14:07.244132,"Davlat statistika qo‘mitasi ma’lumotlariga ko‘ra, 2022 yil 1 noyabr holatiga O‘zbekistonning 4,4 million fuqarosi turistik maqsadda xorijga chiqqan. Ulardan 2,1 milliondan ortig‘i Qirg‘izistonga borgan.O‘zbekistonliklar turistik maqsadda eng ko‘p safar qilgan davlatlar:"
https://kun.uz/uz/news/2022/11/28/omadingizni-bersin-televizon-oyini-goliblari-2-mlrd-somga-aldandi,2022-12-01 20:14:09.060027,"Iste’molchilar huquqlarini himoya qilish agentligiga turli hududlardan telekanallardan birida namoyish etilgan teleo‘yinda qo‘lga kiritgan yutuqlarini olish imkoni bo‘lmayotgani haqida murojaatlar kelib tushgan. Bugungi kunga kelib «Omadingizni bersin» teleo‘yini ishtirokchilarining umumiy yutuqlari 2 mlrd so‘mni tashkil etadi.Ushbu muammo ijtimoiy tarmoqlarda ham keskin muhokamalarga sabab bo‘lmoqda.O‘yin «MIA-MAA» MChJ homiyligidagi «MAA» savdo belgisidagi mahsulotlar xaridorlari o‘rtasida o‘tkazilmoqda. O‘yin davomida telefon raqamlar bazasidan «Random» dasturi yordamida keyingi son ishtirokchilarining telefon raqamlari aniqlanadi.Teleo‘yin sovrin jamg‘armasi turli yutuqlardan tashkil topgan: mobil telefon, planshet, noutbuk, yumshoq mebellar, turli maishiy texnika, tilla (turli grammda) va bosh sovrin — avtomobil.Har haftada namoyish etilib, tezda mashhurlikka erishgan «Omadingizni bersin» teleko‘rsatuvi qoidasiga ko‘ra, ishtirokchilar 2 ta bo‘lakdagi sovrin maketini topgandan so‘nggina shu yutuqqa ega bo‘ladi. Misol uchun, «Omadingizni bersin» ko‘rsatuvining 13-sonida Farg‘ona viloyatida istiqomat qiluvchi X.Xga omad kulib boqqan va u quyidagi sovrinlarni yutib olgan: kir yuvish mashinasi, muzlatgich, gaz plitasi, mikroto‘lqinli pech, changyutkich, planshet, smartfon va yana 50 million so‘m.Albatta, juda bu katta miqdordagi sovrin. G‘olibni teleefirda ko‘rsatishadi, g‘olib deb e’lon qilishadi, ammo ko‘rsatuv suratga olingandan so‘ng, teleo‘yin nizomiga ko‘ra, teleo‘yin efirga uzatilgandan so‘ng 90 bank ish kuni ichida homiydan sovrinlar berilishi mumkinligini xabar qilishadi.Mukofotini kutayotganlarIshtirokchi bir oy kutadi, ikki oy kutadi, 90 kun o‘tadi, lekin va’da qilingan sovrindan darak bo‘lmaydi. Teleo‘yin esa telekanal orqali davom etadi va boshqalar ham u kabi bir necha qimmatbaho sovrinlarni yutib olishyapti.Bunday holatga teleko‘rsatuvning 4-sonida ishtirok etib, 20 million so‘m yutib olgan Farg‘ona viloyati Uchko‘prik tumanida yashovchi M.U. ham duch keldi.Qoraqalpog‘iston Respublikasi Amudaryo tumanida yashovchi O.J. joriy yilning 10 avgust kuni bo‘lib o‘tgan «Omadingizni bersin» ko‘rsatuvining 10-sonida 10 million so‘m, kir yuvish mashinasi, noutbuk va «Nexia-3» avtomashinasini yutib oldi. Lekin shu kungacha kutgan sovrinlari va mashinasi berilmadi.Joriy yil 28 may kuni Navoiy viloyati Xatirchi tumanida yashovchi A.M. yutgan «Damas» avtomashinasi ham yetkazib berilmagan.Namangan viloyatida yashovchi M.M. gaz plitasi, changyutgich, 2 dona smartfon, velosiped, planshet, noutbuk va 20 million so‘m yutib olgan. Shu kungacha u ham sovg‘aga ega bo‘lmadi.Noutbuk, smartfon, muzlatgich, changyutgich va «Damas» avtomashinasini qo‘lga kiritganlardan yana biri Xorazm viloyatida yashovchi A.R. ham hanuz o‘z yutuqlarini kutmoqda.Iste’molchilar huquqlarini himoya qilish agentligi so‘rovi va o‘yin homiysi taqdim etgan ma’lumotga ko‘ra, namoyish etilgan ko‘rsatuvning jami 15 ta soni g‘oliblaridan faqat 1-, 2-, 3- va 12-sonlarida bir nafardan ishtirokchi o‘z yutuqlarini qo‘lga kiritgan, xolos. Qolgan 55 ishtirokchi bugungi kungacha sovrinlarini kutishmoqda.Ishtirokchilar teleo‘yinda ishtirok etish va sovrin yutish umidida respublikaning turli viloyatlaridan poytaxtga kelishgan.Qonunda qanday jazo nazarda tutilgan?«Reklama to‘g‘risida»gi qonunga muvofiq, qimmatbaho sovrinlar tarqatiladigan va (yoki) o‘ynaladigan rag‘batlantiruvchi aksiyalarni yoxud ushbu aksiyalarda ishtirok etish uchun reklamadan foydalanuvchi tomonidan biror harakatlar amalga oshirilishini nazarda tutadigan rag‘batlantiruvchi aksiyalarni o‘tkazish chog‘ida reklama beruvchi rag‘batlantiruvchi aksiyani o‘tkazish boshlanguniga qadar ommaviy axborot vositalarida va (yoki) erkin foydalaniladigan Internet jahon axborot tarmog‘idagi axborot resurslarida aksiyada ishtirok etish shartlarini e’lon qilishi shart.Rag‘batlantiruvchi aksiyalar o‘tkazilishi to‘g‘risidagi axborotda yutuqni olish ehtimolini oshirib ko‘rsatuvchi iboralar bo‘lmasligi kerak.Tegishli mukofot fondi mavjud bo‘lmagan holda rag‘batlantiruvchi aksiyalarni tashkil etish va o‘tkazish taqiqlanadi.Yuqoridagi holatda esa, ishtirokchilar teleo‘yin nizomidan xabardor bo‘lmagan va ularga ma’lumotlar davlat tilida taqdim etilmagan. Bu bilan Qonunning 21-moddasiga xilof ish tutilgan.O‘z navbatida, agentlikning maxsus komissiyasi tomonidan «MIA-MAA» MChJga nisbatan «Reklama to‘g‘risida»gi O‘zbekiston Respublikasi Qonunining 6- va 21-moddalari talablari buzilgani holati bo‘yicha ish qo‘zg‘atilgan va kamchiliklarni bartaraf etish yuzasidan ko‘rsatma berilgan.Shu bilan birga, Iste’molchilar huquqlarini himoya qilish agentligi tomonidan to‘plangan hujjatlar holatga huquqiy baho berish uchun ma’lumotlar huquqni muhofaza qiluvchi organlarga taqdim etilgan, deyiladi Iste’molchilar huquqlarini himoya qilish agentligi xabarida.Vaziyatdan xabardor insonlarning Kun.uz muxbiriga ma’lum qilishlaricha, ushbu teleo‘yinlarda yutuqlarni qo‘lga kiritgan ishtirokchilar yutuqlardan umidini uzsa ham bo‘laveradi. 2 mlrd so‘mlik yutuqlardan ularga hech narsa to‘lab berilmaydi. «MIA-MAA» MChJ esa bir necha BHM jarima bilan qutuladi.Odamlarni laqillatuvchi teleo‘yinlarni efirga uzatgan telekanallarga esa biror chora ko‘rilmaydi. Chunki mediamahsulot chetdagi studiyadan xarid qilingan va reklama tarzida efirga uzatilgan.«Shu sababli, hurmatli iste’molchilar doimo yodda tuting: Tadbirlarda ishtirok etishdan avval taqdim etilayotgan reklamalarda joylashtirilgan ma’lumotlarda tadbir tashkilotchisi, uni o‘tkazish qoidalari va muddatlari, tadbir haqidagi axborot manbayi, mukofotlar yoki yutuqlar miqdori, ularni olish muddatlari, joyi va tartiblari borligiga e’tibor bering va ular bilan birma-bir tanishib chiqing.Agar Sizda reklama to‘g‘risidagi qonun hujjatlari talablari buzilishi yuzasidan aniq ma’lumot bo‘lsa, 1159 qisqa raqamiga murojaat qiling», deyiladi Iste’molchilar huquqlarini himoya qilish agentligi ogohlantirishnomasida."
https://kun.uz/uz/news/2022/11/28/ijtimoiy-tarmoqlarda-ozbekistonga-qaratilgan-soxta-akkauntlar-aniqlandi-meta,2022-12-01 20:14:10.618017,"AQSh harbiylari bilan aloqador shaxslar Markaziy Osiyo, jumladan O‘zbekistonga qaratilgan uyushgan operatsiyalar uchun ijtimoiy tarmoqlarda soxta akkauntlarni yuritgan. Bu haqda Meta kompaniyasi hisobotida aytiladi.«Biz soxta akkauntlarga asoslangan bir necha faol klasterni topdik, ularning ba’zilari tadqiqotimizdan oldin avtomatlashtirilgan tizimlarimiz tomonidan aniqlandi va o‘chirildi. Ushbu mintaqaviy klasterlar Eron, Markaziy Osiyo, Yaqin Sharq va Shimoliy Afrikaga qaratilgan edi.Har bir klaster ma’lum bir mamlakatda oid sport va madaniyatni o‘z ichiga olgan muayyan mavzularni yoritgan, shuningdek, AQSh bilan hamkorlik qilgan, jumladan, harbiy sohada ham. Bundan tashqari, Eron, Xitoy yoki Rossiyani tanqid qilgan», deb yozdi Meta.Hisobotda qayd etilishicha, ushbu tarmoq ortida turgan odamlar o‘zlarini tegishli mamlakatning mahalliy aholisi sifatida ko‘rsatgan. Operatsiya ortida turganlar o‘z shaxsini yashirishga uringan, biroq Meta ularning AQSh harbiylariga aloqador shaxslar bilan yaqinligini aniqlagan.Meta ma’lumotlariga ko‘ra, tarmoq Qo‘shma Shtatlarda paydo bo‘lgan va Afg‘oniston, Jazoir, Eron, Iroq, Qozog‘iston, Qirg‘iziston, Rossiya, Somali, Suriya, Tojikiston, O‘zbekiston va Yaman kabi qator davlatlarni qamrab olgan.Operatsiyalar Twitter, YouTube, Telegram, VKontakte va Odnoklassniki kabi ko‘plab ijtimoiy tarmoqlarda amalga oshirilgan.«Ba’zi sahifalar kichik media-brendlarga ega bo‘lib, turli internet-servislarida, jumladan Twitter, YouTube, Telegram, Rossiyaning VKontakte va Odnoklassniki tarmoqlarida, bloglar va veb-saytlarda mavjud bo‘lgan. Ular o‘zlarining maqsadi bo‘lgan davlat haqida videolar, maqolalar, fotosuratlar va memlarni joylashtirgan. Har biri ularga o‘z logotipini qo‘ygan, bu esa kontentni yanada noyob va ishonchli ko‘rsatgan», deyiladi hisobotda.Hisobotda, shuningdek, ushbu faoliyat ortidagi odamlar asosan arab, fors va rus tillarida yangiliklar va dolzarb voqealar, jumladan, terrorizm, AQSh harbiylarini maqtash, shuningdek, COVID-19 pandemiyasi haqidagi xabarlarni joylashtirgani aytiladi.«Operatsiya doirasida Eron, Xitoy va Rossiyani, jumladan, Rossiyaning Ukrainaga bostirib kirishini tanqid qiluvchi postlar ham nashr etilgan», deyiladi hisobotda.Meta ma’lumotlariga ko‘ra, birinchi navbatda Germaniyani nishonga oluvchi Rossiya tarmog‘i ham bo‘lgan. Shuningdek, bu tarmoq faoliyati Fransiya, Italiya, Ukraina va Buyuk Britaniyaga qarshi qaratilgan.«Operatsiya Yevropadagi qonuniy axborot tashkilotlari sifatida ehtiyotkorlik bilan o‘zini ko‘rsatuvchi veb-saytlarning katta tarmog‘i atrofida olib borilgan. Saytlarda Ukraina tanqid qilingan, Rossiya maqtalgan va G‘arbning Rossiyaga qarshi sanksiyalari teskari natija berishi haqida da’vo qilingan original maqolalar joylashtirilgan. YouTube, Facebook, Instagram, Telegram, Twitter, shuningdek, Change.org va Avaaz, LiveJournal orqali ushbu maqolalar, memlar va videolar targ‘ib qilingan.Meta kompaniyasi xabariga ko‘ra, Facebook ijtimoiy tarmog‘ida Qo‘shma Shtatlarga aloqador 39 ta akkaunt, 16 ta sahifa, 2 ta guruh, shuningdek, Instagram ijtimoiy tarmog‘ida 26 ta akkaunt o‘chirib tashlangan.Bundan tashqari, Facebook ijtimoiy tarmog‘ida Xitoyga aloqador 81 ta akkaunt, 8 ta sahifa, 1 ta guruh, shuningdek, Instagram ijtimoiy tarmog‘ida 2 ta akkaunt o‘chirib tashlangan.Shuningdek, Facebook ijtimoiy tarmog‘ida Rossiyaga aloqador 1633 ta akkaunt, 703 ta sahifa, 1 ta guruh, shuningdek, Instagram ijtimoiy tarmog‘ida 29 ta akkaunt o‘chirib tashlangan."
https://kun.uz/uz/news/2022/11/27/fargonada-ayol-iib-binosi-oldida-ozini-yoqib-yubormoqchi-boldi,2022-12-01 20:14:12.559798,"Internetda ayol kishi IIB binosi oldida o‘zini yoqib yubormoqchi bo‘lgani haqidagi xabar tarqaldi. Farg‘ona viloyat IIB ayolning qizi qo‘shmachilik qilgani va voyaga yetmagan ikki qizni tutqunlikda saqlaganini ma’lum qildi.Qayd etilishicha, 15 noyabr kuni M.A. (IIB oldida o‘zini yoqmoqchi bo‘lgan ayolning qizi) Farg‘ona shahridagi mehmonxonalarning birida pul evaziga 4 kishiga jinsiy aloqa qilish uchun sharoit yaratib beradi va kelishilgan pulni olgan vaqtida tezkor tadbir paytida qo‘lga olinadi.Surishtiruvlar davomida bu ayol voyaga yetmagan ikki qizni uyida tutqunlikda saqlab, mijozlar bilan jinsiy aloqa qilishga majburlab kelgani aniqlangan.Mazkur holat yuzasidan qonunbuzarga nisbatan JKning 135-moddasi 3-qismi “a” bandi (Odam savdosi), 131-moddasi 1-qismi (Qo‘shmachilik qilish yoki fohishaxona saqlash) hamda 109-moddasi 2-qismi (Qasddan badanga yengil shikast yetkazish) bilan jinoyat ishi qo‘zg‘atilgan. Gumondor 2022 yil 16 noyabr kuni JPKning 221-moddasi tartibida ushlangan.Jinoyat ishi bo‘yicha jabrlanuvchi va guvohlarning ko‘rsatuvidan kelib chiqib, 19 noyabr kuni ayblanuvchining “Malibu” mashinasi xolislar ishtirokida ko‘zdan kechirilganda unda 2 dona pichoq va boshqa buyumlar topilgan, ular daliliy ashyo sifatida rasmiylashtirib olingach, avtomashina qonuniy egasiga topshirilgan.“IIB binosi oldida o‘zini yoqmoqchi bo‘lgan ayol bilan boshqarma rahbariyati suhbatlashib, holat yuzasidan tushuntirishlar bergan. Shu o‘rinda, fuqarolarimizdan yuqoridagi kabi xabarlarga rasmiy munosabat berilmasdan turib, noo‘rin xulosa qilmasliklarini so‘rab qolamiz”, deyiladi viloyat IIB axborot xizmati xabarida.Hodisaga oid boshqa tafsilotlar ochiqlanmagan.Avvalroq Chinozda aliment pulini ololmagan ayol prokuratura binosi oldida o‘zi va farzandlariga o‘t qo‘ymoqchi bo‘lgandi.Samarqandda qurilishi bitmagan uyi buzilishga tushgan ayol viloyat hokimligi binosi oldida o‘zini yoqmoqchi bo‘lgandi."
https://kun.uz/uz/news/2022/11/26/kredit-sirtmogi-va-boshqa-sabablar-ozbekistonda-organ-savdosi-ommalashyapti,2022-12-01 20:14:14.147662,"Internetdagi turli platformalarda buyragi yoki jigarini sotmoqchi bo‘lgan o‘zbekistonliklarning e’lonlarini uchratish mumkin. Birgina Telegram messenjerida organini sotish istagida odamlar jamlangan o‘nlab guruhlar bor. Biz ana shunday insonlarning ayrimlari bilan suhbatlashishga muvaffaq bo‘ldik. Ularning iltimoslariga ko‘ra, ism-familiyalari sir saqlanmoqda.Operatsiya xorijda bo‘larkan...Mamlakatimizda inson organini ko‘chirib o‘tkazish biznes turiga aylanib qolmasligi uchun ham qonunchiligimizda bir qator cheklovlar o‘rnatilgan. Jumladan, O‘zbekistonda inson a’zolari va to‘qimalarining oldi-sotdisi taqiqlangan, bunday harakatni sodir etganlar, shuningdek, insonni donorlikka majburlaganlar javobgarlikka tortiladi.Shu sababli ham suhbatdoshlarimizga aloqaga chiqqan xaridorlar jarrohlik amaliyoti boshqa davlatda o‘tkazilishi, u yerga borish xarajatlarini to‘liq ko‘tarishlarini ma’lum qilishgan. Biroq bu jarayonda aldanib qolish ehtimoli yuqori.— 1,2 mln so‘m oylik olaman. Oilamizning kam-ko‘stini butlash, ro‘zg‘orga yordam bo‘lsin deb bu ishni boshlagandim. Qarz berib turgan qo‘shnim menga pulni foizga berganini aytmagandi. Soddaligimizdan foydalandimi, bilmayman, juda qiyin holatga tushirib qo‘ydi. Foizlar “tug‘ib” qarzimiz ko‘payib ketdi. Uni qaytarish uchun bir necha marta kredit oldik. Na qarzdan qutuldik, na kreditlardan. Bugungi kunda jami qarzimiz 100 million so‘mdan oshiqroq.Erim bu vaziyatga tushib qolganimizda meni ayblaydi. Alamini ichkilikdan oladi. Orada o‘z joniga qasd qilmoqchi ham bo‘ldi. Shu sababli organimni sotishga qaror qildim. Xatomni to‘g‘rilash, oilamni saqlab qolish uchun.— Abituriyentligimda bu holga duch keldim. Mardikor bozorida. Ko‘ngling jiz etadi-yu, ishonchsizlik ortga tortadi. Chunki Hindistonga o‘zimiz bilan biron kishini olib borishga ruxsat berishmas ekan. Barcha xarajatlarni to‘lash bilan birga, operatsiyadan 6 oy o‘tgach ham o‘z uyida parvarishlar ekan. Rosti, qo‘rqarkan odam.— Kuyovimizning nomiga kredit olganmiz. Vaqtida to‘lay olmaganimiz uchun singlimning oilasi bilan ham ko‘p mojarolarga borib qoldik. Keyin e’lon berishga majbur bo‘ldim. 4 oy ichida 20 dan ortiq taklif bo‘ldi. Ayrimlar Tojikistonga olib bormoqchi bo‘lishdi. O‘zim borishga qo‘rqdim. Toshkentda esa qilishmas ekan...— Yoshim 25 da. Bir nafar farzandim bor. Qarzlarimdan qutulish uchun bir buyragimni berishga tayyorman. Undan keyingi jarayonlar haqida o‘ylayotganim yo‘q. U yog‘iga Alloh qancha umr bergan bo‘lsa, shuni yashashga tayyorman.— Donor bilan pulini kelishgach, vositachilar sizni Tojikistonga olib ketisharkan va u yerda yashirincha operatsiya qilib, buyragingizning bittasini yoki jigaringizning bir qismini olisharkan. Ularga operatsiyaga o‘z xohishingiz bilan rozi bo‘lganingiz haqida tilxat berasiz, boshqa hech qanday hujjat talab qilinmaydi, deyishdi.Turkiyada ham bu amaliyotga ruxsat yo‘q ekan. Faqat qarindoshlarga mumkin ekan. Shuning uchun sizni qarindosh ko‘rsatib, hujjat qilishar ekan va sizning qarindoshlaringiz nomidan operatsiyaga rozilik berganlik to‘g‘risidagi tilxat ham soxtalashtirilar ekan. Menga ham shu ma’qul kelib turibdi. Oila a’zolarimga aytganim yo‘q. Faqatgina bir o‘rtog‘im xabardor. Unga ham operatsiyadan oldin pulni olishi uchun aytganman. Bu yog‘i tavakkal endi...Organ sotib boyib ketish – illyuziyaInternet olamida organ savdosi ortidan mo‘may daromadga ega bo‘lish mumkinligi haqida illyuziya shakllantirilgan. Qidiruv tizimlari orqali turli tillarda mavzuga oid ma’lumot qidirib ko‘rilsa, inson a’zolari uchun jaraq-jaraq pullar va’da qilingan yuzlab infografikalar, ko‘rgazmali materiallar chiqib keladi.Ularda qayd etilishicha, qorabozorlarda o‘pka 150 mingdan 300 ming dollargacha, yurak 130 ming dollardan 290 ming dollargacha, jigar 100 ming dollardan 150 ming dollargacha, buyrak 50 ming dollardan 120 ming dollargacha narxlanadi. Xo‘sh, aslida ham shundaymi? Afsuski, yo‘q.Turli davlatlarda bu narxlar turlicha, aytish joizki, organini sotganlarga to‘lanadigan pullar juda oz bo‘lib, asosiy foyda o‘rtadagi dallollarga nasib etadi.Biroq murakkab vaziyatga tushib qolib, undan chiqish ilinjida organini sotishga qaror qilganlar aksar hollarda buni bilishmaydi. Natijada ular yo aldov qurboni bo‘lib, operatsiyadan keyin yanada qiyin sinovlarga ro‘baro‘ kelishadi, yoki xorijda nom-nishonsiz yo‘q bo‘lib ketishadi.Xorijda bitta a’zosini sotishga kelishib, operatsiya stoliga yotgan bemorlardan bir emas, bir nechta a’zosi olib qo‘yilgan holatlar ham bor.Bir necha oy davom etgan kuzatishlarimiz O‘zbekistonda buyrak donorligi uchun o‘rtacha 5-7 ming, jigar donorligi uchun esa 4-8 ming dollar taklif etilayotganini ko‘rsatdi. Lekin shunda ham xaridordan ko‘ra a’zosini sotmoqchi bo‘layotganlar anchagina ko‘p.Dunyoning aksar davlatlarida organ savdosi odam savdosiga tenglashtirilgan va unga qarshi kurash olib borilishiga qaramay, jahon miqyosida transplantatsiyaga juda katta ehtiyoj borligi, navbatlarning kattaligi, bemorlar o‘zlariga kerak bo‘lgan organni yillab kutishga majburligi ortidan inson organi olib-sotiladigan qorabozorlar hamon gullab-yashnamoqda. Uzoq vaqt kuta olmaydigan bemorlar ko‘p holatlarda qonunlarni chetlab o‘tib muammosiga yechimni qorabozorlardan izlaydi.Shu o‘rinda intervyuga rozi bo‘lgan yurtdoshlarimiz hali organini sotib ulgurmagani, ularni bu yo‘ldan qaytarish imkoni borligi, hammamiz birlashib yordam qo‘lini cho‘zsak, ularni bu chohdan qutqarib qolish mumkinligini eslatib o‘tmoqchimiz. Savobtalab insonlar biz bilan bog‘lansa, ularga suhbatdoshlarimiz haqidagi zarur ma’lumotlarni taqdim etamiz.So‘zimiz so‘ngida turli sabablarga ko‘ra muammolar girdobida qolgan, organini sotib, bu qiyinchiliklardan qutulishni xomxayol qilayotganlarga bu yo‘lning oxiri voy ekanini yana bir marta eslatib o‘tamiz.Ko‘rsatuvni to‘liq Kun.uz'ning YouTube kanalida tomosha qilishingiz mumkin.Jamshid Niyozov, jurnalist
Tasvirchi va montaj ustasi: Muhiddin Qurbonov "
https://kun.uz/uz/news/2022/11/26/gaz-idorasida-yonib-ketib-nogironga-aylangan-istemolchilar-ularga-umrbod-tovon-pulini-kim-tolaydi,2022-12-01 20:14:15.766287,"Tahririyatimizga najot izlab kelgan fuqarolar kutilmagan baxtsiz hodisa tufayli nogironga aylangani, ularning sog‘lig‘iga yetkazilgan umrbod zarar qoplab berilmayotganini aytishdi.32 yoshli Shahboz Saidov jiyani 24 yoshli Azizbek Ahmadov bilan 2022 yilning 18 martida «Hududgazta’minot» Samarqand filialining «Toyloqtumangaz» bo‘limiga borishadi.Bunga sabab, Toyloq tumani Charog‘bon mahallasida ota-onasi va oilasi istiqomat qiluvchi Shahboz Saidovning xonadonida 17 mart kuni tabiiy gaz uziladi. Garchi pulini to‘lasa ham, ASKUG aqlli gaz hisoblagichi gazni ochmaydi.U vaziyatga aniqlik kiritish uchun tuman gaz idorasiga boradi. Kompyuterda holatni tekshirib ko‘rish uchun xodim Bekzod Barakayev ishga kirishganida xonada portlash ro‘y beradi. Uch kishi qattiq kuyish jarohatini olishadi. Ular zudlik bilan tuman tibbiyot birlashmasining jonlantirish bo‘limiga olib boriladi va jonlari qutqarib qolinadi.Qizig‘i shundaki, bu fojia imkon qadar tuman mutasaddi rahbarlari tomonidan bosti-bosti qilingan. Fojia ko‘lami katta bo‘lsa ham, ko‘p ham shov-shuv ko‘tarilmadi. Hattoki o‘t o‘chiruvchilar tomonidan ish ham ochilmagan. Biz viloyat FVBga portlash sababi nimada ekanligini aniqlash maqsadida qo‘ng‘iroq qilganimizda, ushbu vaziyat ro‘yxatga olinmaganini ma’lum qilishdi.Vaziyatning hayratlanarli jihati shundaki, tuman gaz idorasidan bor-yo‘g‘i 100 metr narida o‘t o‘chirish bo‘linmasi joylashgan. Ular voqea joyiga yetib kelmagan bo‘lishi mumkin emas.Qolaversa, Shahboz Saidovning otasi Zarif Jo‘rayevga o‘t o‘chiruvchilar bosim qilib hech qanday da’vosi yo‘qligi haqida ariza yozdirib olishadi.«O‘sha paytda hayajon va qo‘rquvdan qaltirab turuvdim. Jonlashtirish bo‘limiga kirib, o‘g‘limning ahvolini ko‘rib dahshatga tushib qolgan edim. Titrardim. Shu holatimda menga o‘t o‘chiruvchilar hech qanday da’vom yo‘qligi haqida arizaga qo‘l qo‘yishni talab qilishdi. Tuman gaz idorasi davolanish uchun barcha yordamni ko‘rsatishlarini, aks holda hech qanday yordam ko‘rsatilmasligini aytishdi. Bolamning joni omon qolishi uchun men imzo qo‘yib berishga majbur bo‘ldim», — deydi Zarif Jo‘rayev.Qiziq, 32 yoshli Shahboz Saidov voyaga yetmagan inson emas-ku, uning otasidan rozilik xati olinsa? Qolaversa, bu xat hech qanday ahamiyatga ega emas. Chunki o‘ziga kelgan Shahboz tuman gaz idorasidan tovon puli da’vo qilmoqda.Shu o‘tgan 8 oy ichida Shahboz Saidov uch kishiga jami 20 mln so‘mcha bo‘lib-bo‘lib yordam ko‘rsatilganini aytib berdi. Biroq uning o‘zini tiklash, davolanish va og‘riqlardan xalos bo‘lish uchun dori-darmonlarga sarflagan xarajatlari 84 million so‘mdan oshgan. Shunda ham u og‘ir jarohatlardan to‘liq xalos bo‘lolganicha yo‘q.Bu summani bugungi kunda hech kim to‘lab bermoqchi emas. Qolaversa Shahboz (jiyani Azizbek ham) to‘liq mehnat qobiliyatini yo‘qotib, birinchi guruh nogironiga aylangan. Ikki nafar norasida farzandning otasi faqat nogironlik nafaqasi bilan kun ko‘rishga «mahkum».To‘rt muchasi soppa-sog‘, Moskva shahrida oshpazlik bilan shug‘ullanib yurgan Shahboz koksartroz kasalligidan aziyat chekayotgani onasini 13 ming dollar evaziga Moskvada operatsiya qilishga olib ketish uchun O‘zbekistonga kelgan edi. Qolaversa, ular ikkinchi farzandini ham kutishayotgan edi. Farzandi bahorda tug‘ilsa, Rossiyaga qaytmoqchi edi.«Onamni operatsiya qilishni gaplashib qo‘ygan edim. Moskvadagi ish beruvchim katta mablag‘ni oldindan to‘lab berishga rozi bo‘ldi. Mablag‘ni ishlab qaytarishga kelishib qo‘ygan edik.Men 18 martda bu baloga giriftor bo‘lgan bo‘lsam, mening ahvolimni televizorda ko‘rib qolgan homilador ayolimning qon bosimi oshib, o‘zidan ketib qoldi. Kesarcha kesish yo‘li bilan 30 mart kuni farzandimizni dunyoga keltirdi. 1 kg 400 gramm vazn bilan tug‘ilgan o‘g‘ilchamiz Sunnatilla 2 oy «shisha»ning ichida yotdi. Xotinimning, o‘g‘limning tiklanishi uchun ham mablag‘ sarflashga majbur bo‘ldik. Men bularni umumiy xarajatlarimga qo‘shganim yo‘q», — deydi Shahboz.Jiyani Azizbek Ahmadovning kasalmand 47 yoshli onasi o‘g‘lining bu ahvolga tushganidan kuya-kuya olamdan o‘tdi.«Jiyanimni otasi yoshlikda tashlab ketgan. Onasining o‘zi katta qilib oyoqqa quygan edi. Bu bola ham nogiron, ham g‘irt yetim bo‘lib qoldi. Men-ku, ishim tushgani uchun gaz idorasiga borgan edim, buning nima aybi bor edi?» — deb kuyinadi Sh.Saidov.Aslida gaz idorasida gaz portlashi juda noodatiy va uyatli hol. Buni o‘sha idorada ishlovchilar ham yaxshi bilashadi. Chunki ular nafaqat gaz ta’minoti, uzatishdagi xavfsizlik uchun ham mas’ul idora hisoblanadi. Aynan shuning uchun sodir bo‘lgan voqeani xaspo‘shlash maqsadida, u jamoatchilikdan yashiriladi. Voqea noto‘g‘ri talqinda uzatiladi. Qolaversa, portlash ro‘y bergan xonalar zudlik bilan ta’mirlanadi.«Sevimli» telekanalining «Zamon» dasturiga intervyu berar ekan, «Toyloqtumangaz» bo‘limi rahbari Bekzod Sharopov xonadagi konditsionerning freon suyuqligi sizib chiqib, portlaganini bayon etgan.Biroq hammaga ma’lumki, freon portlash va yonish xususiyatiga ega emas. Undan yong‘in kelib chiqmaydi, qaytaga undan yong‘inni o‘chiruvchi vosita sifatida foydalaniladi.Biz tuman gaz idorasiga kirib, voqea sodir bo‘lgan joyni o‘z ko‘zimiz bilan ko‘rish, Bekzod Sharopovdan voqealarni so‘zlab berishni so‘raganimizda u taklifimizni qat’iy rad etdi.B.Sharopov idora hududiga viloyat «Hududgaz Samarqand» gaz ta’minoti filiali rahbarlarining ruxsati bilangina kirishimiz mumkinligini aytdi. Biz u aytayotgan inson — viloyat gaz ta’minoti filiali direktori yordamchisi Elyor ismli shaxsga qo‘ng‘iroq qilganimizda u kimligimizni eshitgan zahoti aloqani uzdi va go‘shakni ortiq ko‘tarmadi.Shahbozning otasi Zarif akaning aytishicha, freon portlagan degan versiya o‘rtaga tashlangach konditsionerni ishlab chiqargan «Artel» kompaniyasidan ham vakillar kelib vaziyatni o‘rganib oydinlik kiritishgan. Kompaniya vakillari portlashga konditsionerlikdagi nosozlik sabab bo‘lmagani, qaytaga konditsioner ham gaz portlashi natijasida zararlanganini aniqlashtirishgan.Ayni paytda ushbu masala yuzasidan tergov olib borilgan. Tergov davomida portlash gaz sizib kirib to‘planishi va chaqnash natijasida sodir bo‘lganiga oydinlik kiritilgan. Ish sudga oshirilgan.Ma’lum bo‘lishicha, Samarqand – Panjakent magistral trassasi yoqasida joylashgan tuman gaz ta’minoti idorasiga magistral gaz o‘tkazish quvuriga ulangan joy rezina tiqin bilan berkitilgan. Vaqt o‘tishi bilan tiqindan gaz sizib chiqib, idora ichida to‘plana borgan. Gaz loy va tuproq orqali filtrlanib sizib o‘tgani uchun uning hidi ham bo‘lmagan.Jinoyat ishlari bo‘yicha Toyloq tumani sudining 2022 yil 20 sentabrdagi hukmiga ko‘ra, «Toyloqtumangaz» gaz ta’minoti bo‘limi gaz tarmoqlari va gaz taqsimlash punktlarining holati va ishlatilishini nazorat qilish xizmati ustasi Zayniddin Achilov 2 yil muddatga «Hududgazta’minot» AJ tizimidan ishlash huquqidan mahrum qilinib, oylik maoshining 20 foizi davlat daromadi hisobiga o‘tkazilgan holda 3 yilga axloq tuzatish ishlari jazosi tayinlangan. Z.Achilovdan faqat Sh.Saidov foydasiga 19,133 mln moddiy zarar undirish ham belgilanganBiroq Shahboz Saidov o‘zi va jiyani tiklanish uchun sarflagan mablag‘lari qoplab berilishini, ularga umrbod kompensatsiya berilishini aytmoqda. Xususan, Shahboz o‘zi 1-guruh nogironiga aylangan. Endi uning qo‘llari akashak bo‘lib qolib, birorta ishga yaramaydi.Biz «Toyloqtumangaz» bo‘limi ishchisi, portlashda jabrlangan Bekzod Barakayev bilan ham gaplashdik.U ham 1-guruh nogironiga aylangan. Hozir ishlay olmaydi. Unga o‘zi ishlaydigan idorada bevosita mehnat faoliyatini olib borish jarayonida sog‘lig‘iga tiklanmaydigan zarar yetgan. Unga ham umrbod kompensatsiya berish masalasi hamon ochiq turibdi.Endi o‘zingiz vaziyatga xolisona baho bering: jabrdiyda tuman gaz idorasiga ASKUG hisoblagichiga to‘lagan puliga qaramasdan gazi yonmagani uchun kelgan. Baxtsiz hodisa oqibatida uch inson ishga yaroqsiz nogiron bo‘lib qoldi. Ularga yetkazilgan zararni nahotki «Hududgazta’minot»dek idora qoplab bermasa? Shumi inson qadri? Shumi iste’molchilarga e’tibor?!Axir ular o‘z uyida gazdan noto‘g‘ri foydalanib emas, hech bir aybsiz tuman gaz idorasiga borib kuyib qolishdi-ku? Buning tovonini «Hududgazta’minot» to‘lamasdan kim to‘laydi?Sh.Saidovning nazdida tuman gaz ta’minoti idorasi sudda bir chilangar Z.Achilov aybdor deb topilganini ro‘kach qilib, endi barcha javobgarlikning uning zimmasiga tashlab qo‘yib, suvdan quruq chiqmoqchi bo‘layotgandek. Aslida, idorada ishlar mana shunday tashkil qilingani, xavfsizlik qoidalariga rioya qilinmagani, fuqarolarning hayotiga xavf tug‘diradigan holat ro‘y bergani uchun yuridik shaxs sifatida gaz idorasi ham aybdor.Shahboz Saidov bu borada oxirigacha kurashmoqchi. Endi u «Hududgazta’minot» ustidan o‘ziga yetkazilgan tiklanmaydigan zarar uchun umrbod kompensatsiya masalasida sudga da’vo arizasi kiritadi.Biz esa vaziyatni kuzatib boramiz.Shuhrat Shokirjonov, Kun.uz muxbiriTasvirchi va montaj ustasi: Jahongir Aliboyev"
https://kun.uz/uz/news/2022/11/26/davlat-sizga-pul-ajratdi-uni-olish-uchun-boj-tolang-firibgarlarning-nayranglari-avj-olmoqda,2022-12-01 20:14:17.384884,"Telegram orqali kam ta’minlangan oilalarga yordam puli berilayotgani haqida yolg‘on xabarlar tarqatayotgan firibgarlarning e’lonlarini sanab sanog‘iga yeta olmayapmiz. Eng dahshatlisi, biz qancha ogohlantirmaylik, firibgarlarning turli usullari haqida xabardor qilmaylik, ularning tuzog‘iga tushib pullaridan ayrilib qolayotganlar soni kamaymayapti.  Chunki firibgarlar sodda odamlarni aldashning batamom yangi va “kreativ” yo‘llarini o‘ylab topishmoqda.  Ammo oramizda shunday qalloblar bor ekanki, aynan bolasi oqqonga chalinganini, ularga pul zarurligini bila turib, shundoq ham imkonsiz odamlarning bor-budini qoqib olishni maqsad qilishgan.  “Sizga davlatimiz rahbari tomonidan 30 mln (so‘m)dan 50 mlngacha pul ajratilgan. Bu pul sizning qo‘lingizga tegmaydi. Faqatgina davolanish uchun shartnoma bo‘lgan. Uning ichida yeb-ichish – 5 mahal ovqat, massaji bor, ukol, operatsiya va yotoq joyi bor. Yotoq joyi pulli. Sizlarga shunaqa taklif tushgan, bazada yuztadan o‘ntasiga bo‘ladi bu taklif. Nima deysizlar? Faqat davlat bojini to‘lasangiz bo‘ldi. 1 mln 480 mingmi, shunaqa bo‘lishi kerak”, - deydi firibgar. Ijtimoiy himoyaga muhtoj aholiga pul tarqatilganda hech qachon odamlarning o‘ziga telefon qilib yoki qandaydir linklarni bosib karta raqam kiritish so‘ralmaydi. Yordam puli ijtimoiy himoya reyestridagi ma’lumotlar asosida plastik kartalarga tushirib beriladi, plastik kartasi yo‘qlarga esa naqd pulda beriladi. Siz hatto qayergadir murojaat qilishingiz, kimgadir qandaydir boj to‘lashingiz, yoki qanaqadir saytlarga kirib karta raqam kiritishingiz ham shart emas. Pulni olish uchun qanchadir boj yoki mablag‘ to‘lash, yoxud telefon raqamingizga kelgan smsni aytish so‘raldimi, bilingki, bu aldov, uni so‘rayotganlar haqiqiy firibgarlar.  Biz firibgarlar qahramonimizga telefon qilgan raqamga bog‘lanishga urinib ko‘rdik. Jurnalistlar telefon qilayotganini bilgach esa, telefonni qo‘yib qo‘ydi. Qayta telefon qilganimizda esa katta ehtimol bilan uning hamtovog‘i javob berdi va o‘zini ushbu telefonning egasi ekanligini, uning telefonini firibgarlar topib olib, odamlardan pul olganini aytdi. Ha, bir qarashda ishonarli, ammo gap orasida o‘zini tanishtirishini so‘raganimizda suhbat boshidagi gaplarni unutib qo‘ydi shekilli, bu safar o‘zini umuman boshqa odam ekanini aytdi.  “Telefonni yo‘qotgan odam topilgan. Gaplashgan odam ham topilgan. Ichki ishlarga topshirilgan. Men jinoyat-qidiruv bo‘limidan bo‘laman”, — dedi u. Suhbat davomida u bizni qaysidir ichki ishlar binosiga intervyuga chaqirdi. Qayerga va nima maqsadda bu gaplarni aytayotganini o‘zi ham bilmaydi. Maqsad, suhbatdoshni manipulyatsiya qilish va asosiy mavzudan chalg‘itish. Aldanib qolmang o‘zingizni va ming azob bilan topgan pullaringizni ehtiyot qiling.Madina Ochilova tayyorladi.
Operator va montaj ustasi G‘iyos Safarov."
https://kun.uz/uz/news/2022/11/26/yevropaliklar-orasida-fransuzlar-ozbekistonni-koproq-taniydi-parijda-ishlayotgan-ozbekistonlik-huquqshunos-qiz-hikoyasi,2022-12-01 20:14:18.939247,"29 yoshli Gulira’no Abdullajonova Fransiyaning Parij shahrida Xalqaro savdo palatasi (ICC) huzuridagi xalqaro arbitraj sudida arbitraj ishlari bo‘yicha maslahatchi o‘rinbosari bo‘lib ishlaydi. 6 tilda gaplasha oladigan Gulira’no Parijdagi “Daryo” muxbiri bilan suhbatda hayoti, ishdagi muvaffaqiyati va Luvrdagi O‘zbekiston ko‘rgazmasi haqidagi fikrlari bilan o‘rtoqlashdi.Gulira’no Abdullajonova, 1994 yilda Toshkent shahrida tug‘ilgan. 2016 yili Jahon iqtisodiyoti diplomatiya universitetining Xalqaro huquq fakultetini tamomlagan. Rus, fransuz, ingliz, turk va ispan tillarini biladi.Hozirda Fransiyaning Parij shahrida Xalqaro savdo palatasi (ICC) huzuridagi xalqaro arbitraj sudida arbitraj ishlari bo‘yicha maslahatchi o‘rinbosari sifatida ishlab kelmoqda.O‘zimni qidirishdan to‘xtamadimBolalikdan menda adolat, haqiqatgo‘ylik tuyg‘ulari kuchli bo‘lganligi sababli huquq sohasiga qiziqishim baland edi. Shuning uchun maktabni tamomlagach, uzoq o‘ylab o‘tirmasdan Toshkent yuridik kollejiga o‘qishga kirdim. Biroq huquqshunoslar har kuni nima bilan band bo‘lishi, aniq qaysi yo‘nalish meni ko‘proq o‘ziga jalb qilishini hamon anglay olmasdim. Bu orada ingliz va ispan tillarini o‘rgandim, kollejda birin-ketin zaruriy bilimlarni ola boshladim. Dunyo kezish, sayohat qilish, yangiliklarni kashf qilish istagi kuchaygani sari uni bevosita yuridik soha bilan bog‘lashga qaror qildim hamda 2012 yilda Jahon iqtisodiyoti diplomatiya universitetining Xalqaro huquq fakultetiga o‘qishga kirishga muvaffaq bo‘ldim. Bu orada universitetdagi fidokor va malakali o‘qituvchilardan chuqur bilimlar va huquq sohasidagi kasblarning xususiyatlarini o‘rgandik. Universitetda ham o‘zimni qidirishda davom etdim, soham bo‘yicha turli yo‘nalishlarda, jumladan, kuchimni jinoyat huquqida ham sinab ko‘rib, Toshkentdagi jinoyat sudida amaliyot o‘tadim.Fransuz tilini ikkinchi chet tili sifatida o‘rganganmanJIDUda 2-bosqichda o‘qib yurganimda xohish va qiziqishlarimdan kelib chiqib, o‘qituvchilarim va oilam bilan maslahatlashgan holda ingliz tilidan so‘ng ikkinchi til sifatida fransuz tilini tanladim. Universitetdagi mohir fransuz o‘qituvchilari sabab yaxshi bilim oldim. Keyinroq testlarga tayyorgarlik ko‘rish maqsadida xususiy darslarga ham qatnadim. Ammo ushbu tildan asosiy bilimni baribir universitetda o‘rganganman, deya olaman.Fransiyadagi kelajak tomon yo‘lUniversitetdagi kurs ishlarim sabab xalqaro tijorat va investitsiyalar arbitrajiga qiziqa boshladim. 4-bosqichda talabalar almashish dasturi doirasida Ispaniyadagi 6 oylik kursga yo‘l oldim. U yerda xalqaro xususiy huquq va tijorat arbitrajini tom ma’noda o‘zim uchun kashf etdim. Bir semestr davomida Ispaniyaning Madrid shahri yaqinidagi mo‘’jazgina Kuenka talabalar shaharchasida joylashgan Universidad de Castilla - La Mancha universitetida o‘qidim. Aynan shu yerda magistraturani chel elda o‘qish xohishi paydo bo‘ldi va Toshkentga qaytgach, 5-bosqichda Ispaniya, Fransiya va O‘zbekistonning arbitraj sohasidagi qonunchiligini taqqoslab, xalqaro arbitraj bo‘yicha diplom ishi yozdim. Bu soha bir davlatdagi biznesning rivojlanishiga ham hissa qo‘shib katalizator bo‘lishi mumkinligini anglab yetdim. Sohaga qiziqishim kuchayib, magistratura uchun dasturlar qidirishni boshladim. Shu tarzda Fransiyada o‘qish uchun Eyfel stipendiyasini yutib olib, Versal universiteti xalqaro tijorat arbitraji yo‘nalishiga magistraturani o‘qish uchun keldim. Keyin soham bo‘yicha bilimlarimni kuchaytirish maqsadida bir necha joylarda, jumladan advokatlik firmasi va xalqaro kompaniyada, xalqaro savdo palatasi arbitraj sudida amaliyot o‘tadim va hozirgacha xalqaro savdo palatasi arbitraj sudida ishlab kelmoqdaman.Maqsad va orzularga yetish uchun chellenjlarga tayyor bo‘lishimiz shartOta-onam, buva-buvimlar bilim olishni qadrlashadi va buni bizga ham singdirishgan, bu borada doim bizni qo‘llab-quvvatlashgan. Shu sababli Ispaniya yoki Fransiyaga kelganimda ham doimo ruhan men bilan bo‘lishgan. Albatta, oiladan uzoqda bo‘lish qiyin, yaqinlarimdan bir necha ming kilometr masofa ajratib turishi jiddiy sinov, bundan tashqari vatan sog‘inchi hissi bor. Biroq ba’zan maqsad va orzularga yetish uchun shunday chellenjlarga tayyor bo‘lishimiz shart. Komfort hududidan chiqish juda muhim. Chet elda yashab anglagan yana bir haqiqatim – hech qachon o‘zimizga nimanidir qila olmayman, deb aytmaslik, cheklov qo‘ymasligimiz kerak. Maqsad qo‘yib ruhiy to‘siqlardan xalos bo‘lsak, mehnat qilsak, hamma niyatlarimiz ijobat bo‘ladi.O‘zingizni tutishingiz, kiyinish, so‘zlashish, ishdagi madaniyat (etika) juda muhimMagistraturani bitirgach, Fransiyada yo‘nalishim bo‘yicha ish topish va amaliy tajribamni oshirishni maqsad qildim, ammo o‘zim xohlagandek ishni topish qiyin bo‘lgan. Chunki, siz boshqa tilda gaplashadigan, umuman o‘zgacha fikrlaydigan jamiyatga qo‘shilasiz. Yuridik bozor o‘ta raqobatbardosh, siz har kuni kimdandir kuchliroq ekanligingizni isbotlashingiz zarur. Boshida ingliz va fransuz tili mening onam tilim emas, qanday qilib o‘zimni ko‘rsata olaman, bu tillarda qanday ishlayman, va qanday qilib o‘z o‘rnimni topaman deb o‘ylanganman. Keyin bu yerda ish topishda asosiysi chuqur bilim ekanligini tushundim va yuridik tizim, arbitraj haqida o‘qish hamda amaliyotda ko‘proq o‘rganishni boshladim.Har bir sohaning o‘ziga xos kodlari bo‘ladi, bilimingizdan tashqari, ish beruvchi shu kodlardan qanchalik foydalana olishingizni ham baholaydi. Buni kuzatib o‘rganasiz, chunki sizga hech kim o‘rgatmaydi. Ya’ni o‘zingizni tutishingiz, kiyinish, so‘zlashish, ishdagi madaniyat (etika) juda ham muhim. To‘g‘risini aytsam, birinchi marta xalqaro tijorat arbitraji anjumaniga borganimda talaba edim va o‘sha yerda ishlash, amaliyot o‘tash yaxshi bo‘lishi va aynan shu yerda ish tajribamni orttirish haqida o‘ylaganman. Lekin talabgor ko‘p, raqobat kuchli edi. Ammo mana shu qo‘rquvga qaramay, oldinga boraverish kerak ekan. Mehnatsevarlik va ishdagi etika bilan yutuqqa erishish qiyin emas.Mahalliy aholi doim nima bilandir band, hatto dam olish kunlari ham rejaliFransiyaga kelgach, nafaqat hayotim, balki fe’l-atvorimda ham ba’zi o‘zgarishlar bo‘ldi, lekin bunga 100 foiz boshqa mamlakatga ko‘chib kelganim sabab, deb o‘ylamayman. Qisman yosh ulg‘ayishi, oila qurganim ham rol o‘ynadi. Boshqa tomondan muhitning ham ta’siri bor, albatta. Boisi Fransiyada doimiy izlanish, katta maqsadlarga yetish uchun o‘z ustida tinimsiz ishlash talab etiladi. Arbitraj tizimida yuridik bozor juda harakatchan, chunki bu yerda xalqaro savdo palata va arbitraj sudi bor, umuman, Parijdek shahar, mamlakatdagi inson huquqlari mavzusi xorijliklar uchun doim qiziq bo‘lgan.Odatlarga kelsak, mahalliy aholi doim nima bilandir band, hatto dam olish kunlari ham rejali. Shu odat menga ham o‘tdi. Kunim, ta’tilimni oldindan rejalashtirishga to‘g‘ri keladi. Bundan tashqari ko‘pchilik sog‘lom turmush tarzi tarafdori, sport bilan muntazam shug‘ullanishadi, ovqatlanish tartibini nazorat qiladi. Men ham Parijga kelganimdan buyon ko‘p piyoda yuradigan bo‘ldim, tirbandliklar ko‘p kuzatilgani sabab, agar masofa unchalik uzoq bo‘lmasa, har doim piyoda yurishni tanlayman. Bu yerda e’tibor bergan bo‘lsangiz avtomobil yo‘llari tor, piyodalar uchun yo‘laklar keng, velosipedlar uchun alohida qatnov qismi bor. Umuman, shahar infratuzilmasi piyoda yoki velosipedda yurishga to‘la imkon beradi. Afsuski, o‘zim hali velosipedda yurishni odat qilmadim. Lekin aksariyat tanishlarim, hattoki yuqori lavozimlardagilar ham doimiy tarzda velosipeddan foydalanadi. Chunki, ular buni birinchi navbatda salomatlik va ekologiya uchun foydali, deb hisoblaydi.Poytaxtliklar ekologiyaga alohida ahamiyat berishadi va doimo atrof-muhitni toza tutishga harakat qilishadi.Fransuzlar va o‘zbeklarning o‘xshash hamda farqli tomonlariFransuzlar biz o‘zbeklar singari kirishimli, tez chiqishib ketishadi, xushfe’l. Ayni xislatlar ushbu mamlakatda karerani boshlashda ham muhim omil hisoblanadi. Ammo boshqa tarafdan yevropaliklarda individuallikka intilish kuchliroq, hayotini faqat o‘zi va eng yaqinlari atrofida qurishni ma’qul ko‘rishadi. Biz esa oilamiz, yaqinlarimiz, qo‘shnilarimiz, do‘stlarimiz va hatto jamoatchilik fikri asosida ham yashaymiz. Bizda madaniy tartiblar ancha muhimroq.Madaniyat va qadriyatlardagi o‘xshash jihatlarAlbatta fransuzlar va o‘zbeklarning madaniyat va qadriyatlarining asoslari har xil. Shu bilan birga, o‘zbekistonliklarda ham, fransiyaliklarda ham milliylik, an’analari va tarixiy yutuqlar insonga yashash, oldinga intilish uchun kuch beradi. Masalan, men buni tarixni o‘rganayotganimda yoki O‘zbekiston tarixi haqida o‘qiyotganimda, vatanimga, tarixiy obidalarimizga borganimda menga ruhan kuch berishidan his qilaman, ko‘plab savollarimga falsafiy javob olaman. Kelib chiqishimiz, urug‘ va ildizlarimiz bizga kuch beradi. Biz tariximiz, madaniyatimiz bilan faxrlanamiz. Fransiyaliklar ham xuddi shunday. Ular o‘zining evolyutsiyasi, tarixi bilan faxrlanishadi. Bu borada ikki millat o‘rtasida o‘xshashlik bor deb hisoblayman.«Fransiyada qayerdan kelganligimni aytganimda, darrov Samarqandni eslashadi»Yevropa aholisi orasida fransiyaliklar O‘zbekistonga qiziqish borasida ilg‘or, deb o‘ylayman. Sababi aksariyat aholi O‘zbekiston haqida biladi, qayerdan kelganligimni aytganimda, darrov Samarqandni eslashadi. Ammo ularning orasida «men ko‘rib turgan ilk o‘zbekistonlik sizsiz», deydiganlar ham talaygina. Bu esa qandaydir ma’noda mas’uliyat yuklaydi. Chunki, ular uchratgan ilk o‘zbekistonlik men bo‘lsam, xalqimizga aynan menga qarab baho berishadi. Shuning uchun mas’uliyat ikki karra oshadi. Bir misol, magistraturaga endi kelganimda talabalarning har birida texnik raqam bo‘lishi kerakligini aytishgan. Raqam talabaning davlatiga xos tanlangan bo‘ladi. Lekin men O‘zbekistondan kelgan ilk talaba bo‘lganman va ularda bunday raqam bo‘lmagani sabab qo‘shnilarimizdan biriga tegishli raqamni berishlari mumkinligini aytishgan. Men, albatta, yo‘q deganman. Shunda tez orada O‘zbekiston uchun ham raqam joriy qilishlarini aytishgan. Hozir esa O‘zbekiston va Fransiya munosabatlari ancha rivojlangan, so‘nggi vaqtlarda yangiliklarda ham hamkorlik ortayotgani, fransuz kompaniyalari O‘zbekiston bozorida ko‘payotgani haqida tez-tez o‘qiyman. Bundan albatta quvonaman va o‘zim ishlayotgan sohada ham ayni turdagi hamkorliklar yo‘lga qo‘yilishini istagan bo‘lardim, hozirda shunday maqsadga qarab harakatlanyapman.«Prezidentning o‘zi bunday yirik madaniy voqeaga qiziqish bildirib, shaxsan tashrif buyurishi esa biz, chet eldagi o‘zbeklarni ruhlantirdi, kuch berdi»Fransiyaliklarning hayotida madaniy hordiq katta o‘rin tutadi, ular muntazam ravishda turli madaniy tadbirlar, taqdimot, ko‘rgazma, teatrlarga borishadi. Shunday ekan, Parijda O‘zbekistonga bag‘ishlab tashkil etilgan 2 ta ko‘rgazma shaxsan men uchun fenomenal yangilik bo‘ldi. Ularga tayyorgarlik ko‘rilayotgani haqida ancha oldin yangiliklarda o‘qib, sabrsizlik bilan kutayotgan edim. Mahalliy aholi buni yuqori baholashiga ishonaman. Chunki, ular madaniyat, tarixga qattiq qiziqishadi. Hamkasblarimga ko‘rgazmalarimiz bo‘lishi haqida aytganimda xursand bo‘lib, qiziqish bildirishdi, yaqin orada borishlariga ishonaman, balki birga borarmiz. Biz o‘zbeklar uchun Fransiyada o‘zbek madaniyati haqida gapirilishi juda muhim. Xorijliklar Samarqand, O‘zbekiston haqida bilishi, chiroyli go‘shalar ekanligini aytishi mumkin, lekin mamlakat tarixi, davlatchiligi, madaniyati qanchalik boy ekanligini keng ko‘rsatishda ko‘rgazmalar o‘ta muhim. Ularda shaxsan davlat rahbarlari ishtirok etishi esa madaniy tadbirga ikki mamlakatning e’tibori darajasini belgilaydi. Bu nafaqat Fransiya, balki butun Yevropada o‘zbek madaniyatiga nisbatan qiziqishni uyg‘otadi. Tashrif madaniy diplomatiyaning qanchalik muhimligini ko‘rsatibgina qolmay, aloqalarni nafaqat madaniy, balki siyosiy, biznes jihatidan rivojlantirishga ham turtki beradi. Menimcha, munosabatlar qancha madaniy jihatdan rivojlantirilsa, shuncha siyosiy jihatdan ham rivojlanishi uchun yo‘l ochiladi.O‘zbekistonning dunyoga ko‘rsatadigan yutuqlari va aytadigan gapi ko‘p. Prezidentning o‘zi bunday yirik madaniy voqeaga qiziqish bildirib, shaxsan tashrif buyurishi esa biz, chet eldagi o‘zbekistonliklarni ruhlantirdi, kuch berdi. Dunyoga ko‘rsatadigan jihatlarimiz, aytadigan gapimiz borligini isbotlaydi. Fransiyaliklar O‘zbekiston haqidagi ko‘rgazmaga borsa, o‘zbek madaniyati haqida ko‘proq bilib, qiziqsa g‘ururlanamiz. O‘zbekistonda qanday qadriyat, madaniy boyliklar bor ekanligini mahalliy aholi to‘liq bilmaydi. Misol uchun mendan o‘zbek tili qanday til ekanligi haqida savollar berishadi. Menimcha, o‘zligimiz, milliyligimiz, tariximizni avaylab-asrab, ommaga namoyish eta olishimizni xalqaro maydonlarda bildirish muhim."
https://kun.uz/uz/news/2022/11/26/asialuxe-travel-maldiv-orollarida-dam-olishni-taklif-qiladi,2022-12-01 20:14:20.473726,"Joriy yilning 23 dekabr sanasidan Asialuxe Travel kompaniyasi Maldiv orollariga uzoq kutilgan charter reyslarni amalga oshirishni boshlaydi.Yil oxirida ko‘pchilik shahar hayoti va kundalik ishlardan charchaydi. Asialuxe Travel bularning barchasini biroz vaqtga unutib, jannatmakon Maldiv orollariga uchib ketishni taklif qiladi. Maldiv bu – Hind okeanidagi ko‘plab chiroyli atollar, butun dunyoga taniqli plyajlar, moviy suv va boy suvosti dunyosidir. Aynan qishda orollarda «baxmal mavsum» boshlanadi – ideal ob-havo, yog‘ingarchilik yo‘q va hayratlanarli darajadagi mayin okean. Qayerda to‘xtash mumkin?Uzbekistan Airways aviakompaniyasining havo kemalarida bor-yo‘g‘i 6 soat qulay parvoz va siz manzildasiz. Sokin orolda shinam rezort-mehmonxonani tanlab, odatiy kunlarni unutishingiz hamda tabiat va yaqinlaringiz orasida vaqtdan zavqlanishingiz mumkin. Agar siz orol muhitiga to‘liq sho‘ng‘ishni, mahalliy aholi, madaniyat va odamlarning hayot tarzi bilan tanishishni istasangiz, yashash uchun bemalol kichik va shinam gestxauslarni tanlashingiz mumikn. Orolda nimalar bilan shug‘ullanish mumkin?Dam olib, kuch to‘plab olganingizdan keyin, rezort va gestxauslar barcha yoshdagi mehmonlariga taklif qiladigan ko‘ngilochar mashg‘ulotlardan bahramand bo‘ling.Dayving yoki snorkling yordamida suvosti dunyosiga sho‘ng‘ish, syorfing, yaxtada sayr, baliqlar bilan suzish, SPA-majmualarda tetiklashish va relaksatsiya – voyaga yetganlar uchun bularning barchasi mavjud.Kichkintoy mehmonlar uchun esa bolalar klublarida quvnoq animatorlar, interaktiv o‘yinlar, mashg‘ulotlar va raqslar bor.Qanday qilib yetib olish mumkin?Maldiv orollariga yetib olish o‘ylaganingizdan ko‘ra osonroq: viza va qo‘shimcha hujjatlar kerak emas, Asialuxe Travel kompaniyasidan eksklyuziv narxlar esa sizni quvontirishi aniq. Maldiv orollariga kompleks turistik to‘plamlar narxi bir kishi uchun 14,5 mln so‘mdan boshlanadi. Narxga aviachiptalar, transfer, tanlangan mehmonxonada yashash, konsepsiya bo‘yicha ovqatlanish, sug‘urta (COVID-19 uchun ham) va bayram gala-kechki ovqati kiradi. Qachon uchib ketish mumkin?Asialuxe Travel kompaniyasi tomonidan charter reyslar Uzbekistan Airways aviakompaniyasining samolyotlarida amalga oshiriladi. Toshkent – Male – Toshkent yo‘nalishidagi birinchi parvoz esa 2022 yilning 23 dekabr sanasiga belgilangan. Reyslar har hafta juma kunlari amalga oshiriladi.Quyidagi sanalarning birini tanlang va turistik to‘plam band qiling:23.12.2022 – 30.12.202230.12.2022 – 06.01.202306.01.2023 – 13.01.202313.01.2023 – 20.01.202320.01.2023 – 27.01.2023 Ushbu sanalarga Yangi yil bayrami munosabati bilan talab katta, shu sababli ta’tilni oldindan rejalashtirish va eng yaxshi mehmonxonalardan xona band qilishga ulguring.Yo‘nalishlar, narxlar va parvoz shartlari haqidagi batafsil ma’lumotni asialuxe.uz sayti va (+998) 71 201-77-77 telefon raqami orqali olishingiz mumkin.Turistik to‘plamlarni band qilishda maksimal qulaylik uchun Google Play va AppStore orqali Asialuxe Travel mobil ilovasini yuklab oling.Asialuxe Travel kompaniyasining mahsulotlarini O‘zbekistonning barcha turistik agentliklarida topishingiz mumkin.Asialuxe Travel – sizning milliy turoperatoringiz!Sayt: asialuxe.uzTelegram-kanal: https://t.me/AsialuxeTelegram/qaynoq turlar: t.me/asialuxehottoursFacebook: fb.com/asia.luxe.travelInstagram @asialuxe.travelReklama huquqi asosida"
https://kun.uz/uz/news/2022/11/25/qashqadaryoda-yonginni-ochirishga-chaqirilgan-yongin-qutqaruv-mashinasi-ythga-uchradi,2022-12-01 20:14:21.931994,"Qashqadaryo viloyati Favqulodda vaziyatlar boshqarmasi axborot xizmatining xabar berishicha, bugun, 2022 yil 25 noyabr kuni soat taxminan 18:25 larda Shahrisabz shahar FVBga shaharning Katta navqat ko‘chasida daraxt yonayotgani to‘g‘risida xabar kelib tushgan. Shundan so‘ng 4-sonli yong‘in-qutqaruv bo‘limidan Isuzu rusumli yong‘in-qutqaruv mashinasi voqea joyiga jo‘nagan. Maxsus mashina harakatlanib borayotgan vaqtda Shahrisabz shahrining Ipak yo‘li va Tarag‘ay Bahodir ko‘chalari chorrahasida qarama-qarshi yo‘nalishdan kelayotgan Cobalt mashinasi bilan to‘qnashuv sodir bo‘lgan.Oqibatda, Cobalt mashinasi haydovchisi tan jarohati olib shifoxonaga yotqizilgan. Hozirda holat bo‘yicha surishtiruv ishlari olib borilmoqda."
https://kun.uz/uz/news/2022/11/25/yarashtirilganidan-ertasiga-er-xotinini-bogib-oldirgan-sayyora-xojayeva-raqamlar-ortidan-quvmaslikka-chaqirdi,2022-12-01 20:14:23.411776,"25 noyabr – Xalqaro ayollarga nisbatan zo‘ravonliklarga barham berish kuni. Shu munosabat bilan Toshkentda xalqaro konferensiya bo‘lib o‘tdi. Unda AQSh, Bolgariya, Qirg‘iziston kabi mamlakatlardan xalqaro ekspertlar va mehmonlar ishtirok etdi.E’tiborlisi, bu masalaga mas’ul bo‘lgan Oila va xotin-qizlar qo‘mitasi, Senatning Gender tenglik masalalari qo‘mitasidan biror vakil kelmadi. Konferensiya moderatori, xalqaro ekspert Lola Saidova Kun.uz bilan suhbatda bu juda hayratlanarli hol ekanini aytdi.“Bu konferensiyaga juda ko‘pchilikni taklif qilgan edik – Gender komissiyasi a’zolari, Senat a’zolari, deputatlar, Xotin-qizlar qo‘mitasidan mutasaddilar kelishi kerak edi. Xotin-qizlar qo‘mitasidan birorta mas’ul xodim kelgani yo‘q hatto. Bu juda hayratlanarli hol.Konferensiyada ayollarga nisbatan zo‘ravonlik bo‘yicha muammolarimiz, og‘riqli nuqtalarimiz ko‘pligi haqida gapirdik. Har kuni ayollar jabr ko‘rayotgani sir emas”, – deydi Saidova.Shu o‘rinda, so‘nggi bir oyning ichida O‘zbekistonda ayollarga nisbatan zo‘ravonlik holatlarining ayrim misollarini sanab o‘tamiz:O‘zbekiston Demokratiya va inson huquqlari instituti direktori Sayyora Xo‘jayevaning aytishicha, ushbu holatlarda kamdan kam ishlar sudgacha yetib bormoqda.“Jahon sog‘liqni saqlash tashkiloti tadqiqotlariga ko‘ra, ayollarga nisbatan qotilliklarning 38 foizi ularning partnyorlari tomonidan sodir etiladi. O‘zbekistonda esa zo‘ravonlik bo‘yicha ishlarning atigi 7 foizi sudgacha yetib borar ekan. Bu judayam kam, chunki aholimizning mentaliteti shunaqa, “uyat bo‘ladi”... To o‘ldirmaguncha yo‘q-da, albatta o‘ldirib, keyin qutuladi.Har qanday zo‘ravonlikka uchragan ayolning birinchi bo‘lib murojaat qila oladigan joyi bo‘lishi kerak. Xotin-qizlar qo‘mitasi ishlayotganini aytyapti, lekin to‘g‘risi raqamlar bizni xursand qilmaydi.Institutimizda mahalla faollari bilan ishlashga urg‘u qaratmoqchimiz. Chunki tadqiqotlar ko‘rsatyaptiki, ayollar himoyaga muhtoj bo‘lganda birinchi bo‘lib melisaga emas, mahallaga chiqar ekan. Mahalla esa statistikani yaxshi qilaman deb, yarashtiraman deb, xato ham qiladi. Faktlarni bilaman; yarashtirilgandan keyin ertasiga er xotinini bo‘g‘ib o‘ldirgan, ikkita bola yetim qolgan.Yarashtirishda ham o‘ylab ish qilish kerak. Agar bu oilada sog‘lom muhit bo‘lmasa, erkak zo‘ravon bo‘lsa, buni ko‘rib o‘sayotgan bolalarga salbiy ta’sir qilsa, yana bitta zo‘ravon tarbiyalansa – bu oilani saqlab qolishdan foyda yo‘q”, – dedi Sayyora Xo‘jayeva.Eslatib o‘tamiz, O‘zbekistonda ayollarga nisbatan zo‘ravonliklarga chek qo‘yish, ularning haq-huquqlarini himoya qiluvchi tashkilotlar soni talaygina."
https://kun.uz/uz/news/2022/11/25/uzauto-motors-davlat-va-xalqaro-kompaniyalar-ortasida-otkazilgan-tanlovda-golib-boldi,2022-12-01 20:14:24.887136,"“UzAuto Motors” AJ davlat kompaniyalari orasida “Ish izlovchilar orasida eng talabgir ish beruvchi” nominatsiyasiga sazovor bo‘ldi. “DaVinchi mukofoti” tanlovi 2016 yildan buyon har yili yurtimizda DaVinci Management Consulting tomonidan o‘tkazib kelinadi. Unda O‘zbekistondagi yirik ish beruvchilar mahalliy, davlat va xalqaro kompaniyalar 13 nominatsiyada ishtirok etib, mamlakatda inson kapitalini rivojlantirishga qo‘shgan hissasi uchun mukofotlanadi. Joriy yil “UzAuto Motors” AJ ham ushbu tanlovda faol ishtirok etdi va munosib taqdirlandi.   Bugungi kunda kompaniyada 12 000 nafardan ortiq xodim faoliyat yuritib, kompaniya rivojiga hissa qo‘shmoqda.Reklama"
https://kun.uz/uz/news/2022/11/25/toshkentdagi-maktab-oquvchilari-ortasida-mushtlashuv-kelib-chiqdi,2022-12-01 20:14:26.500233,"Ijtimoiy tarmoqlarda maktab o‘quvchilarining o‘zaro janjallashayotgani aks etgan video tarqaldi.Toshkent shahar IIBB ma’lumotiga ko‘ra, hodisa 24 noyabr kuni taxminan soat 16:50 da Mirobod tumani «Parvona» mahallasida 125-sonli umumiy o‘rta ta’lim maktabida sodir bo‘lgan. Maktabning 9 va 10-sinf o‘quvchilari futbol o‘ynayotgan vaqtida janjal kelib chiqqan.Mushtlashuv atrofdagi katta yoshli kishilar tomonidan to‘xtatilgan. Og‘ir tan jarohati olganlar bo‘lmagan.Holat yuzasidan o‘tkazilgan tergovga qadar tekshiruv natijasi bo‘yicha Mirobod tumani IIO FMB tergov bo‘limi tomonidan Jinoyat kodeksining 277-moddasi (bezorilik) bilan jinoyat ishi qo‘zg‘atilgan.Tergov harakatlari davom etmoqda."
https://kun.uz/uz/news/2022/11/25/qatardagi-jahon-chempionatida-ozbekistonning-turizm-salohiyati-targib-qilinmoqda,2022-12-01 20:14:28.040480,"Ayni damda O‘zbekistonda xizmat ko‘rsatgan murabbiy Abdurahmon Fozilov, ijtimoiy tarmoqlarda keng auditoriyaga ega bo‘lgan blogerlar – Asal Saparbayeva, Ibrohim Ikromov, Otabek Jo‘rayev va O‘zbekiston fan-klubi a’zolaridan iborat delegatsiya Qatarda bo‘lib turibdi. Turizm va madaniy meros vazirligi xabar berishicha, delegatsiya a’zolari butun dunyodan jahon chempionatiga tashrif buyurgan millionlab muxlislar orasida O‘zbekistonning turizm borasidagi imkoniyatlari, salohiyatini targ‘ib qilishmoqda. Shu bilan birga, milliylik, o‘ziga xos qadriyatlar aks etgan sovg‘alar, xususan, vazirlik tomonidan taqdim etilgan jurnallar va tarqatma materiallarni ulashishmoqda.Ma’lumot qilinishicha, delegatsiya a’zolaridan iborat avtokarvon 5 noyabr kuni Samarqanddan yo‘lga chiqqandi. Ular mamlakat turizm brendini aks ettiruvchi maxsus logotiplar bilan qoplangan avtomobillarda Qozog‘iston, Ozarboyjon, Eron, Birlashgan Arab Amirliklari, Saudiya Arabistoni kabi davlatlardan o‘tishdi.«O‘z navbatida, bu davlatlarda O‘zbekiston turizmini yanada tanitishga qaratilgan bir qator tadbirlar amalga oshirildi. Har bir davlatning mahalliy aholisi va xorijiy turistlarga O‘zbekistonning turizm salohiyati, mamlakatimizdagi ko‘zga ko‘ringan turistik obektlar, O‘zbekistonga sayohat qilishning afzalliklari, xalqimizning mehmondo‘stligi va boshqa jihatlar haqida ma’lumotlar berildi. Qolaversa, O‘zbekiston turizm brendi aks etgan kiyimlar va boshqa sovg‘alar tarqatildi. Qatarda bo‘lib o‘tayotgan jahon chempionati — millionlar o‘yini hisoblangan futbol olamining eng katta musobaqasi hisoblanadi. Tabiiyki, har to‘rt yilda bir marta o‘tkaziladigan mazkur turnirni tomosha qilish uchun dunyoning barcha burchaklaridan muxlislar tashrif buyurishadi. Shu jihatdan, Qatardagi jahon chempionatida O‘zbekiston turizmini targ‘ib qilish yurtimizda tashrif buyuradigan xorijiy turistlar sonini yanada oshirishda muhim ahamiyat kasb etishi shubhasiz», deyiladi vazirlik matbuot xizmati xabarida."
https://kun.uz/uz/news/2022/11/25/toshkentdagi-ezgu-niyat-kop-tarmoqli-tibbiyot-markazida-noyob-jarrohlik-amaliyoti-bajarildi,2022-12-01 20:14:30.641114,"Yaqinda “EZGU NIYAT” tibbiyot markaziga 72 yoshli bemor o‘z shikoyatlari bilan murojaat qilgan. Tekshiruvlardan so‘ng bemorda bir nechta muammo borligi aniqlangan va noyob jarrohlik amaliyoti o‘tkazilishiga talab paydo bo‘lgan. Bemorning hayot sifatini yaxshilash maqsadida bir vaqtning o‘zida 3 xil jarrohlik amaliyoti o‘tkazish tavsiya qilingan. Ushbu orepatsiyaning noyobligi shundaki, avvalo o‘pka arteriyasining tromboemboliyasi oldini olish maqsadida vena qon-tomiriga kava-filtri o‘rnatilgan, so‘ngra bemorga bir vaqtning o‘zida yurakda koronar shutlash va tizza bo‘g‘imini endoprotezlash amaliyotlari o‘tkazilgan.Operatsiyalar “EZGU NIYAT” klinikasida ishlayotgan va kardiojarrohlikni muvaffaqiyatli amalga oshirayotgan belaruslik Dmitriy Turlyuk, shuningdek, ortopediya va travmatolgiya guruhi rahbari Sayfulla Ibragimov va Italiyalik taniqli ortoped-travmatolog Alberto Belluati ishtirokida amalga oshirildi.Telegram: @ezguniyat_med Instagram: @ezguniyat.uzbFacebook: facebook.com/ezgu.niyat.9 You tube: youtube.com/channel/UCA1U0cthtQG-FXhvHDYSYXwMurojaat uchun telefon: (95) 195-83-00, (71) 241-83-00 Reklama huquqi asosida"
https://kun.uz/uz/news/2022/11/25/buxoroda-1-mlrd-somlik-pirotexnika-vositalarining-yashirin-oldi-sotdisi-fosh-qilindi,2022-12-01 20:14:32.148088,"Davlat bojxona qo‘mitasi va Buxoro viloyati bojxona boshqarmasi tezkor tuzilmalari tomonidan huquqni muhofaza qiluvchi boshqa idoralar bilan hamkorlikda yirik miqdordagi pirotexnika vositalarining noqonuniy aylanmasiga chek qo‘yilgan. Bu haqda Davlat bojxona qo‘mitasi xabar berdi. Ma’lum qilinishicha, Buxoro shahrida o‘tkazilgan tezkor tadbirda avvaldan kuzatuvga olingan shaxs yuk avtotransport vositasiga ortilgan pirotexnika vositalarini 83 ming AQSh dollariga sotishga kelishib, shundan 50 ming AQSh dollarini qabul qilib olayotgan vaqtida qo‘lga olingan. Pirotexnika vositalari 19 turdagi 7 016 dona salyutdan iborat ekanligi hamda u shahardagi ov qurollarini sotish uchun mo‘ljallangan savdo do‘konidan yuk avtotransport vositasiga ortilganligi aniqlangan. “Mazkur salyutlar xavflilikning II klassiga tegishli bo‘lib, 2021 yilning 2 dekabridan e’tiboran jismoniy va yuridik shaxslar tomonidan O‘zbekiston Respublikasi hududiga olib kirilishi, realizatsiya qilinishi va foydalanilishi taqiqlanadi. Dastlabki hisob-kitoblarga ko‘ra ushbu holatda olib qo‘yilgan pirotexnika vositalarining umumiy qiymati 1 mlrd so‘mni tashkil qilmoqda”, — deyiladi qo‘mita xabarida.Holat yuzasidan bojxona organlari tomonidan tergovga qadar tekshiruv harakatlari olib borilmoqda."
https://kun.uz/uz/news/2022/11/25/fargonada-er-ayolining-boshiga-bolta-bilan-urib-ogir-tan-jarohati-yetkazdi,2022-12-01 20:14:33.634924,"Bosh prokuratura matbuot kotibi Hayot Shamsuddinovning Kun.uz'ga ma’lum qilishicha, 1984 yildan tug‘ilgan A.Q. xotinining bosh qismiga bolta bilan og‘ir tan jarohati yetkazgan.“21 noyabr kuni soat 16:30 atrofida Farg‘ona viloyati Buvayda tumani Turk mahallasida istiqomat qiluvchi 38 yoshli A.Q. oilaviy kelishmovchilik tufayli turmush o‘rtog‘i bilan janjallashib, voyaga yetmagan farzandi ko‘z o‘ngida ayolning bosh sohasiga xo‘jalik boltasi bilan bir necha marotaba urib, tan jarohati yetkazgan.Ushbu holat yuzasidan tuman prokuraturasi tomonidan JKning 25, 97-moddasi 2-qismi “j” bandi (o‘ta shafqatsizlik bilan qasddan odam o‘ldirishga suiqasd qilish) bilan jinoyat ishi qo‘zg‘atilgan” deyiladi xabarda.38 yoshli ayol N.Q. olgan og‘ir tan jarohati oqibatida shifoxonaga yotqizilgan.Avvalroq, Jizzax viloyatida mast erkak xotinini do‘pposlagan va oqibatda ayol og‘ir tan jarohatlari olib, voqea joyida vafot etgan edi."
https://kun.uz/uz/news/2022/11/25/tort-yillik-mehnatlar-natijasi-va-unga-bolgan-qiziqish-parijning-luvrida-ozbekiston-korgazmalari,2022-12-01 20:14:35.604716,"Fransiya prezidenti Emmanuel Makron taklifiga binoan davlatimiz rahbari Shavkat Mirziyoyevning bu mamlakatga rasmiy tashrifi davomida davlatlar rahbarlari tomonidan ikkita yirik ko‘rgazma ochildi. Luvr muzeyida ochilgan “O‘zbekiston vohalarining mo‘jizalari. Karvon yo‘llari chorrahasida” ko‘rgazmasi va Arab dunyosi institutida tashkil etilgan “Samarqandga yo‘l. Ipak va oltin mo‘jizalari” namoyishi shular jumlasidan. Luvrdagi namoyish miloddan avvalgi V—VI asrdan Temuriylargacha bo‘lgan davrlarni qamrab oladi, Arab dunyosi institutidagi ko‘rgazmada esa, XIX –XX asr o‘rtalariga oid eksponatlar, shuningdek, O‘zbekiston davlat muzey to‘plamlaridagi Turkiston avangardi yo‘nalishiga oid mo‘yqalam asarlari o‘rin olgan.Hammasi nimadan boshlandi?2018 yilning oktabr oyida Prezidentimiz Shavkat Mirziyoyev birinchi marta rasmiy tashrif bilan Fransiyada bo‘ldi. Madaniy dastur doirasida Luvr muzeyiga ekskursiya tashkil qilindi. Bu vaqtda ushbu muzeyda O‘zbekistonning boy tarixiy va madaniy merosiga bag‘ishlangan ulkan ko‘rgazmani tashkil qilish g‘oyasi shakllana boshlayotgan edi va davlatimiz rahbari bu g‘oyani ma’qulladi.Bundan oldin ko‘plab juda muhim voqealar yuz berganini ham ta’kidlash joiz.2009 yilda arxeolog va ilmiy tadqiqotchi Rokko Rante O‘zbekiston Respublikasi Fanlar akademiyasi Samarqand Arxeologiya instituti jamoasi bilan hamkorlikda Buxoroda o‘tkazilayotgan arxeologik qidiruv ishlariga rahbarlik qilgan edi. Mamlakatimiz tomonidan unga Jamol Mirzaahmedov, so‘ngra Abdisabur Raimqulovlar boshchilik qilgan. 2011 yilda Rante o‘sha paytlarda Luvr muzeyi prezidenti bo‘lgan Anri Luarettani yurtimizga taklif etadi. Tarixiy materiallar ko‘zdan kechirilgach, ko‘rgazmani tashkillashtirishni boshlash to‘g‘risida qaror qabul qilinadi va bu qaror 2017 yilda qat’iy tasdiqlanadi.Biroz vaqdan so‘ng, O‘zbekistonning Samarqand viloyatida yana fransuz mutaxassislari bilan birga olib borilgan boshqa qazilma ishlari davomida zardo‘shtiylik davriga oid noyob o‘yma naqshli panno (devoriy rasm) topiladi. Topilma dunyo ahamiyatiga molik yodgorlik edi.Taxminlarga ko‘ra, qazilma ishlari olib borilgan joyda islom davri (VIII asr)gacha hukmdorlarning saroyi bo‘lgan. Qal’a ichidagi inshootda hashamatli xona bo‘lgani aniqlangan, uning aksariyat qismini uch pog‘onali shohsupa egallagan. Olimlarning fikricha, u yerda hukmdor taxtda o‘tirgan. Panno esa xona devorlarini bezab turgan.Bundan tashqari, boshqa noyob topilmalar ham topilgan. Shu tariqa, O‘zbekiston tarixiy va madaniy jihatdan nihoyatda qimmatbaho yodgorliklarni jahonga ko‘rsata olishi aniq bo‘ldi.O‘zbekiston Madaniyat va san’atni rivojlantirish jamg‘armasi ijrochi direktori Gayane Umerova va Luvr muzeyi o‘rtasida hamkorlik kelishuvi imzolanib, jamg‘arma Kengashi raisi o‘rinbosari Saida Mirziyoyeva boshchiligida tayyorgarlik ishlari boshlab yuborildi.Dastlab Luvrdagi ko‘rgazmani 2020-2021 yillarda o‘tkazish rejalashtirilgan edi, biroq Covid pandemiyasi bu rejalarni amalga oshirishga to‘sqinlik qildi va namoyishni 2022 yilga qoldirishga to‘g‘ri keldi. Bu vaqtda nafaqat O‘zbekistonning XV asrda yakunlangan qadimiy sivilizatsiyasini ko‘rsatish, balki, undan keyingi davrlargacha so‘zlab berish mantiqan to‘g‘ri bo‘ladi, degan fikr keldi. Bu mazkur ishlarning uyg‘un va mukammalligini ta’minlaydi. Shu tariqa, bir paytning o‘zida ikkita ko‘rgazma – Luvr muzeyi va Arab dunyosi institutida namoyish tashkil qilishga qaror qilindi.To‘rt yillik mehnat mahsuliHar ikkala ko‘rgazmani tayyorlash uchun O‘zbekiston Respublikasi Bosh vaziri rahbarligida maxsus komissiya tuzildi. Ushbu komissiya tarkibidan San’atshunoslik instituti va loyiha maslahatchisi Shokir Pidayev, Islom Tsivilizatsiyasi markazi direktori Shoazim Minovarov, vazirlar, olimlar, arxeologlar hamda eksponatlar olinadigan muzeylar rahbarlari va kuratorlari o‘rin oldi.Keng ko‘lamli restavratsiya ishlari boshlab yuborildi. Aynan ko‘rgazma uchun 2018 yildan buyon 70 dan ziyod buyumlar restavratsiya qilindi. Loyihaga Fransiya va O‘zbekistondan qog‘oz, yog‘och, metall, haykaltaroshlik, shisha va devoriy rasm bo‘yicha 40 nafardan ortiq restavratorlardan iborat jamoa jalb qilindi. Marina Reutova, Kamoliddin Mahkamov, Shuhrat Po‘latov, Kristin Parisel, Olive Tavozo, Delfin Lefevr, Jyeraldin Frey, Aksel Delo, Ann Lejye va boshqalar shular jumlasidandir.Ayniqsa, VIII asrga oid “Katta Langar Qur’oni” sahifalarini tiklash juda murakkab va ayni paytda qiziqarli bo‘ldi. Ushbu Qur’on islom dini va musulmonlar uchun juda katta ahamiyat kasb etib, butun insoniyatning madaniy va tarixiy merosini tashkil etuvchi qadriyatlardan biridir.Restavratsiya ishlari uch yil davom etdi va o‘sha paytda Axborot va ommaviy kommunikatsiyalar agentligi direktori o‘rinbosari lavozimida ishlayotgan Saida Mirziyoyevaning shaxsiy qo‘llab-quvvatlashi tufayli amalga oshdi. Avvaliga noyob Qur’onning atigi 2 ta sahifasini tiklash rejalashtirilgan edi va aynan Saida Shavkatovnaning ko‘magi bilan barcha 13 sahifaning tiklanishiga erishildi.A.Navoiy nomidagi O‘zbekiston Milliy kutubxonasi, Madaniyat vazirligi huzuridagi Madaniyat va san’atni rivojlantirish jamg‘armasi, O‘zbekiston musulmonlari idorasi kabi tashkilotlar ushbu nodir hujjatni tiklash ishiga jalb qilindi. Tiklash ishlari Luvr muzeyi restavratorlari Aksel Delyova Aureliya Streti tomonidan amalga oshirildi.“O‘zbekiston vohalarining mo‘jizalari. Karvon yo‘llari chorrahasida”“O‘zbekiston vohalarining mo‘jizalari. Karvon yo‘llari chorrahasida” ko‘rgazmasi hozirgi O‘zbekistonning janubiy qismidan o‘tgan Buyuk ipak yo‘li tarixi haqida hikoya qilgan holda, miloddan avvalgi V—VI asrdan Temuriylar hukmronligigacha bo‘lgan davrni o‘z ichiga oladi. Unda monumental san’at buyumlari, devoriy rasmlar, saroylarning o‘yma detallari, bezakli amaliy san’at buyumlari v boshqa yodgorliklar namoyishga qo‘yilgan. Ko‘rgazma 169 ta muzey eksponatlari, xususan mamlakatimizning 16 muzeyidan 138 ta noyob ashyo va dunyoning yetakchi muzeylaridagi 31 ta eksponatdan iborat. Luvr muzeyi, Fransiya Milliy kutubxonasi, Buyuk Britaniya muzeyi va Britaniya kutubxonasi, London Viktoriya va Albert Muzeyi, Parij medallar Mahkamasi, Gime Muzeyi hamda Tillar va sivilizatsiyalar Universitet kutubxonasi (BULAC), Lissabon Galuste Gyulbenkyan Fondi shular jumlasidandir.Ko‘rgazma kuratorlari: Yannik Lins va Rokko Rante.Saida Mirziyoyeva ta’kidlaganidek, O‘zbekiston azaldan madaniy almashinuv va savdo markazi, Buyuk ipak yo‘li esa, ma’lum ma’noda dunyodagi ilk iqtisodiy loyiha bo‘lgan. Luvr muzeyidagi qariyb ikki ming yillik davrni qamrab olgan ko‘rgazma tashrif buyuruvchilarida bugungi O‘zbekiston hududida mavjud bo‘lgan turli sivilizatsiyalar haqida serqirra tasavvurni shakllantiradi hamda mamlakatimizning noyob merosini namoyish etadi, bu esa bizning asosiy vazifalarimizdan biridir.O‘z navbatida, Rokko Rante ushbu ko‘rgazmaning ikkita asosiy maqsadi borligini ma’lum qildi. Birinchidan, bu Yevropada Markaziy Osiyo sivilizatsiyasi va madaniyatini ko‘rsatishdan iborat. Bu o‘rinda Parij eng yaxshi joy sanaladi, chunki bu yerda dunyoning yetakchi muzeylaridan biri – Luvr joylashgan.Ikkinchi maqsad Markaziy Osiyo va Yevropa o‘rtasidagi yaqin tarixiy aloqalarni namoyish etishdan iborat. Axir, o‘tmishda bu ikki mintaqa o‘rtasida ko‘plab umumiy tarixiy lahzalar ro‘y bergan.Bundan tashqari, ko‘rgazma Yevropa va Fransiya jamiyati Markaziy Osiyo bilan yanada yaqindan tanishishi uchun ma’rifiy ahamiyat kasb etadi. Zero, mintaqa madaniyati insoniyat sivilizatsiyasida muhim o‘rin egallaydi va muhim tarixiy shaxslarga boydir.Shuningdek, Rante Luvrdagi “O‘zbekiston vohalarining mo‘jizalari. Karvon yo‘llari chorrahasida” ko‘rgazmasi yaqin 30-40 yillardagi betakror tadbir bo‘lib qolishini ham qayd etdi.“Katta Langar Qur’oni”dan tashqari, qadimgi Kofirqal’a shaharchasidan topilgan kuygan yog‘och panno, Budda haykali (mil. Avv I asr – milodiy I.), Dalvarzintepa ko‘hna shahridan topilgan Kushon shahzodasining boshi (I-II asrlar), Buxoroning qadimgi Varaxsha manzilgohidan topilgan va ov sahnasi tasvirlangan VII asrga oid mashhur devoriy rasm, Marko Poloning XIV asrda Osiyoga sayohati to‘g‘risidagi kitobi nusxasini ham nodir eksponatlar sirasiga kiritish mumkin.Ko‘plab arxeologik kashfiyotlar va muhim restavratsiya ishlari so‘nggi 3 yil ichida amalga oshirilgani hisobga olinsa, ekspozitsiyaning bir qismi ommaga ilk marotaba namoyish etilmoqda.«Samarqandga yo‘l. Ipak va oltin mo‘jizalari” Mamlakatimizning 9 ta muzeylaridagi 300 dan ortiq eksponatlarni o‘z ichiga olgan ushbu ekspozitsiya orqali o‘zbek amaliy san’at buyumlari taqdim etildi.Mehmonlar e’tiboriga milliy to‘qimachilik namunalari, milliy liboslar, bosh kiyimlar, XIX –XX asr o‘rtalariga oid bezaklar, Buxoro amirligining zardo‘z choponlari, gilamlar va boshqa ko‘plab nodir ashyolar havola etiladi.Shuningdek, ushbu ko‘rgazmada 23 ta rangtasvir asarlari ham namoyishga qo‘yilgan bo‘lib, ular orasida I.V.Savitskiy nomidagi Qoraqalpog‘iston Respublikasi davlat san’at muzeyi to‘plamidan olingan Turkiston avangardi asarlari ham o‘rin olgan.1917 yildan 1932 yilgacha Turkiston rus avangard rassomlari orasida ayniqsa mashhur geografik joy bo‘lgan. Matiss Marokkoni kashf etgan paytda rassom avangardchilar “mahalliy koloritni” topish yo‘lida o‘zlari uchun Markaziy Osiyoning boy manzarasi, shakllari va qiyofalaridan noyob ilhom manbaini topdilar.Ko‘rgazmaning eng qiziqarli eksponatlaridan biri XVII-XVIII asrdagi qoraqalpoq ayollarining an’anaviy bosh kiyimi — tobelik hisoblanadi. Tobelik silindrsimon shaklga ega bo‘lib, marjon va feruza ko‘zlar bilan bezatilgan kumush plastinalardan yasalgan. U qo‘shimchabezak, to‘y bosh kiyimi-saukeleustidankiyiladigantojhisoblangan.Yana kimesheklar ham namoyish etiladi. Bu ham ayollarning milliy bosh kiyimi. Kimeshek boshni to‘liq yopadi, ammo yuz qismi ochiq qoladi. U biroz kapyushon (qaytarmaqalpoq)ni eslatadi. Turmushga chiqqan ayollar o‘z maqomlarini bildirish uchun muayyan rangdagi kimeshek kiyganlar.Shuningdek, arebaklar – uncha katta bo‘lmagan buloqilar (burunga taqiladigan bezak), shak-shubhasiz tomoshabinlar e’tiborini jalb qiladi. Ular oltindan yasalgan va spiralsimon gajaklar, mayda feruzatoshlar va marjon donalari bilan bezatilgan. Arbeklarni yosh qoraqalpoq ayollari burunning o‘ng qanotiga taqib yurishgan va O‘zbekistonning hech bir joyida bunday bezak boshqa uchramaydi.Tanlab olingan asarlar orasida O‘rol Tansiqboyev, Viktor Ufimsev, Nadejda Kashina mo‘yqalamiga mansub kartinalar bor. Yana Aleksandr Volkov, Aleksey Isupov va boshqa rassomlarning asarlari ham o‘rin olgan. Ulardan har birining o‘ziga xos betakror uslubi borligiga qaramay, barcha asarlar birgina mavzu – Sharq va uning ranglar uyg‘unligidan ilhom olgan va shu bilan bir-biriga chambarchas bog‘langanligidan hikoya qiladi. Masalan, Nikolay Karaxanning “Hovuz yonidagi qayrag‘ochlar tagidagi choyxona” kartinasini ko‘rgan tomoshabin darhol o‘sha davr muhiti, odamlari, ularning kiyinish uslubi, turmush tarzi va atrofdagi tabiat haqida to‘liq tasavvurga ega bo‘ladi.Viktor Ufimsevning “Sharq ohanglari” kartinasi ham g‘oyat qiziqarli. Sibirda tug‘ilib o‘sgan rassom O‘rta Osiyo bilan tanishish barobarida asta-sekin Islom san’ati sirlarini egallab boradi. Mazkur asar an’anaviy ziyofat sahnalari muhrlangan musulmon miniatyurasining erkin modern uslubida tasvirlangan ko‘rinishidir. Unda ikkita hordiq chiqarayotgan ayol tasvirlangan bo‘lib, ularga tomon qo‘lida ko‘za tutgan erkak kelmoqda. G‘arblik tomoshabin bu tasvirni ko‘rgach, Sharqda ayolga nisbatan e’tibor va hurmat qanchalar yuqori bo‘lganiga ishonch hosil qiladi.Umuman olganda, Savitskiy muzeyi tomonidan taqdim etilgan butun to‘plam Sharq, xususan, O‘zbekiston madaniyatining butun go‘zalligi, o‘ziga xos tarovati va jozibasini namoyish etishga qaratilgan. Va bukolleksiyaning mashhur Yevropa davlati poytaxtida joylashgan Arab dunyosi institutida namoyish etilishida ham o‘zgacha bir ma’no mujassam. Bu G‘arb va Sharq ajoyib tarzda birgalikda hayot kechirishi va bir-birini boyitishi mumkinligining yana bir isbotidir.Ekspozitsiyani yaratishda ko‘rgazma kuratorlaridan biri, Fransiyaning Assouline Publishing noshirlik uyi rahbari Yaffa Assulin va fotosuratchi Laziz Xamanilar katta yordam ko‘rsatdi. Uch yil davomida ular O‘zbekiston nashriyotlari uchun material topish va to‘plash maqsadida mintaqamiz bo‘ylab sayohat qildi. «Samarqandga yo‘l. Ipak va oltin mo‘jizalari” ko‘rgazmasi tom ma’noda ushbu kitoblarning jonli tasviriga aylandi.Namoyishga qo‘yilgan eksponatlarning aksariyati hech qachon O‘zbekistondan tashqariga olib chiqilmagan nodir buyumlardir. Hatto milliy o‘zligimizga xos buyumlar, masalan, chopon, so‘zana va yurtimiz muzeylarida taqdim etilgan boshqa eksponatlar bilan yaxshi tanish bo‘lganlar ham bu buyumlarni yangicha ko‘rinish va rakursda - 3D hajmda ko‘radilar va bu mislsiz tajribadir.Yana bir muhim jihat. Ko‘rgazmada O‘zbekistonning barcha hududlari bir vaqtning o‘zida o‘ziga xos tafovutlari, maktablari, buyum tayyorlash usullari bilan namoyish etiladi.Gayane Umerovaning qayd etishicha, Arab dunyosi instituti bilan hamkorlik O‘zbekiston madaniyatini yanada chuqurroq o‘rganish, boy milliy merosimiz va uning ahamiyatini ochib berish imkonini beradi. Namoyishning muhim vazifalaridan biri O‘zbekiston tarixi va madaniy merosini global miqyosda tanishtirish bo‘lgani bois, Madaniyat jamg‘armasi tomonidan ushbu ko‘rgazmaga katta ahamiyat qaratiladi. Ko‘rgazma mintaqa san’ati, hunarmandchiligi va tarixiga qiziqqan keng doira vakillarida qiziqish uyg‘otishi kutilmoqda. Shuningdek, Arab dunyosi instituti bilan hamkorlikda tashkil etilgan ushbu loyiha xalqlar o‘rtasidagi hamjihatlik va hamkorlikni yanada rivojlantirishga xizmat qilishi shubhasiz.Ko‘rgazmaning ochilishida germaniyalik xoreograf Raymond Rebek tomonidan sahnalashtirilgan “Lazgi – qalb va sevgi raqsi” baleti namoyish etildi. Xorazmning lazgi raqsi 3 ming yildan ortiq tarixga ega bo‘lib, u YuNeSKOning nomoddiy merosiga kiritilgan.Xulosa o‘rnida Ipak yo‘li qamrab olgan yo‘lda eng turfa madaniyatlar va turmush tarzlarini ifodalovchi ko‘plab sivilizatsiyalar va etnik guruhlarning izlari va xazinalari saqlangan. Bu ko‘plab savdo yo‘llari kesishgan, Sharq va G‘arb o‘rtasidagi almashinuv, ko‘chmanchi va o‘troq turmush tarzi, eron, ellinistik, turkiy, xitoy, hind, musulmon, mo‘g‘ul va boshqa sivilizatsiyalar madaniyatlari o‘zaro bog‘langan maskandir.O‘zbekiston tomonidan Parijda tashkil etilgan namoyishlar butun dunyodagi millionlab fuqarolarga ushbu buyuk tarixni o‘z ko‘zlari bilan ko‘rish imkonini taqdim etadi.Ekspertlarning fikricha, madaniyat sohasidagi hamkorlik mamlakat va insonlarni dunyoga tez tanitgani bois, ushbu namoyishlar juda samarali bo‘ladi. Fransiyaga yiliga 60 million, Luvrga esa 10 milliondan ortiq sayyoh tashrif buyuradi. O‘zbekistonning bunday keng ko‘lamli ko‘rgazmada namoyish etilishi, mamlakatimiz tarixi bilan yanada yaqinroq tanishtiribgina qolmay, yurtimiz, uning madaniyati va tarixiga bo‘lgan qiziqishni yanada oshirishga xizmat qiladi. Bu turizmni rivojlantirish uchun o‘ziga xos reklama bo‘lib ham xizmat qiladi. Insonlar ko‘rgazmalar, o‘zaro muloqot orqali bir-birlarini qancha yaxshi tanisa, o‘zaro ishonch ham shuncha ortadi. Ishonch esa hamkorlikning boshqa sohalari uchun ulkan imkoniyatlar eshigini ochadi.Abror Zoxidov, Parij"
https://kun.uz/uz/news/2022/11/25/uch-farzandimni-uch-xil-sinov-bilan-berdi-farzandlari-dardi-bilan-yashayotgan-onalar,2022-12-01 20:14:37.170386,"Elmira opaning bir-biridan shirin uch farzandi bor. Lekin ularning barchasi dardman. Odamlar bolalarini ajratib qo‘ymasin, qo‘li bilan ko‘rsatmasin deb qo‘rqqanidan birovga dilini yorib, dardini aytolmaydi ham.“Alloh menga uch farzand berdi, alhamdulillah. Uchalasini ham sinovlar bilan berdi. Katta qizimda oqqon kasalligi aniqlandi. Uyimizni sotishga majbur bo‘ldik. Davolatdik. Tuzaldi deb erta quvonibmiz, ikkinchi farzandim yurak porogi ekanini bilib qoldik.Qaytalasa yomon bo‘larkan. Buning dorilari ham boshqalarnikidan farq qiladi. Kenjatoyim kindigida grija bilan tug‘ildi. Og‘riqqa chidolmay yig‘laydi. Kindigidan suv chiqadi. Operatsiya qilib olib tashlamasa bo‘lmaydi, deyishyapti”, – deydi onaizor ko‘z yoshlarini tiyolmay.Qizining ruhiy tomondan ezilishini istamagan ota-ona undan nima kasal ekanini yashirishgan. Doktorlardan ham aytmaslikni iltimos qilishgan. Qizaloq o‘zining davolanishini oshqozoni uchun deb o‘ylaydi.“Bolalarning dardi bilan yashashdan og‘ir narsa o‘q ekan. Turmush o‘rtog‘im yurak kasalligini, davleniyani orttirib oldilar.Qizim ichiga yutadigan odati bor. Siqilib ahvoli og‘irlashib qolishidan qo‘rqaman. Shu sabab undan yashirganmiz. Ximiyalar natijasida oshqozoni og‘riydigan bo‘lib qolgan. Har safar yotish sababini oshqozoni uchun deb o‘ylaydi. Kasalligini aytsam, uni yo‘qotib qo‘yishdan qo‘rqaman”, deydi Elmira opa.Shahrizoda Umirovaga oid ma’lumotlar: kartalar bemorning onasi Elmira Toshpo‘latova nomidaUzCard: 8600 0610 2547 0120Visa: 4297 1400 0298 0769Manzil: Toshkent shahri, Yangihayot tumani, Marhamat mahallasi 9.29.7-xonadon “Bolam ikki kun qonsiz yashadi”Endigina uch yoshni qarshilagan Ahmadullo necha bor o‘limning og‘zidan qaytib keldi. O‘g‘liga oqqon tashxisi qo‘yilgan onaizor o‘ziga parvarish kerakligiga qaramay bolasiga parvona.“Qoni kam bo‘lsa guruhini aniqlash qiyin bo‘larkan. Bolamga 4+ qon quyishdi. O‘shandan keyin peshobi qop-qora qon bo‘lib chiqa boshladi. Rangida rang qolmadi. Ertasi kuni qon guruhi 1+ bo‘lganini aniqlashdi. Qonini yuvishdi. Lekin o‘sha payt to‘g‘ri keladigan qon topilmadi. Bolam ikki kun qonsiz yashadi.Ayrilib qolamiz deb qo‘rqqandik. Xudoga shukur, ancha o‘ziga kelib qoldi. Uy solamiz deb yig‘ganimiz bor edi. Hammasini ishlatdik. Bolam yaxshi bo‘lsa bo‘ldi. Davolatish uchun bor-budimizni sotdik”, deydi onaizor.Farzandini davolatish uchun Andijondan kelib poytaxtda ijarada yashayotgan oila ancha qiynalib qolgan. Nodiraning o‘zi ham erta-indin ko‘zi yorishi kerak. Doktorlar shifoxonaga yotishi kerakligini aytishgan. Lekin onaizor dard bilan kurashayotgan bolasini yolg‘iz qoldirolmaydi. Buning yana bir sababi moddiy yetishmovchilik.Dadasi kunlik ishlarga chiqadi. Lekin topganlari kvartira puli, yo‘lkira, yeb-ichishga bazo‘r yetyapti. Amal-taqal qilib, topib beryaptilar”, deydi Nodira o‘kinch bilan.Ahmadullo Abdullajonovga oid ma’lumotlar: kartalar onasi Nodira Alijonova nomidaUzCard: 8600 0610 6857 6478Humo: 9860 0803 3216 4021Manzil: Andijon viloyati, Baliqchi tumani 37-uy “Bolasi azoblanishini ko‘rishdan ortiq jazo yo‘q ekan”Bolasi dard chekishini kuzatish qay onaga oson deysiz? Ayniqsa, turmush o‘rtog‘i yelkadosh bo‘lish o‘rniga tashlab ketgan bo‘lsa, bundan ortiq azob yo‘q. Shahnoza opa ham uch farzandini yolg‘iz voyaga yetkazayotgan edi. Kenjatoyi Muhammadjon oqqon kasalligiga chalingandan beri oromini yo‘qotdi.“Bolamning oyoq-qo‘llari shunday og‘rirdiki, dod derdi. Dori surtaman, ichiraman, yo‘q, kor qilmaydi. Bolangizning azoblanayotganini ko‘rsangiz-u, yordam berolmasangiz onaga bundan ortiq jazo bo‘lmas ekan.Yurish tugul, oyog‘ini bosolmay qoldi. Ovqat yemay qo‘ydi. Cho‘pdek ozib ketdi. Ota-onam erta o‘tib ketishgan. Turmush o‘rtog‘im, menga bola kerakmas, tug‘sang ajrashamiz deganiga qaramay, shu o‘g‘limni tug‘gandim. Bundan oldin ikki qizim bor. Uch bolamni amallab katta qilayotgan edim. O‘g‘limda bu kasallikning aniqlanishi menga juda yomon ta’sir qildi”, deydi Shahnoza opa yig‘lab.Ona boshiga tushganlaridan bir azoblansa, bolasining dard chekayotganidan ming azoblanadi. O‘g‘lining ko‘ngli tusagan ovqatni vaqtida topib berolmasligidan o‘kinadi.Muhammadjon Rustamovga oid ma’lumotlar: kartalar onasi Shahnoza Rustamova nomidaUzCard: 8600 3304 5320 6367Humo: 9860 1301 1294 0908Manzil: Andijon viloyati, Andijon shahri, Cho‘lpon ko‘chasi 85-uy “Aya, ukam o‘lib qoldimi?” — deganida adoyi tamom bo‘ldimMushtariy endigina uch yoshga kirgan. Ayni tillari biyron bo‘lib, bir-biridan shirin gaplar aytadigan qizaloqqa qattiqroq gapirishga ham odamning ko‘zi qiymaydi. Kichikkina vujudi shunday og‘ir dard bilan kurashayotgan Mushtariy mungli ko‘zchalari bilan termilganda nigohlariga dosh berib bo‘lmaydi.“Biz oshqozoni zo‘riqqan deb o‘ylab davolatib yurgandik. Qoni tushib ketaverdi. Besh marta qon quydi hamki hech ko‘tarilmaydi. Keyin Toshkentda leykoz tashxisini qo‘yishdi.Oxirgi marta belidan ukol olganida yuragi uch daqiqaga to‘xtab qoldi. Oldimda 6 yashar bundan katta qizim ham bor edi. Aya, ukam o‘lib qoldimi, deganida adoyi tamom bo‘ldim.Turmush o‘rtog‘imning qon bosimlari oshib turadi. Hamma gapni aytolmayman. Ularni ham chaqirolmadim. Dadasiga ham bir nima bo‘lib qolmasin, deb qo‘rqdim. Reanimatsiyaga olishdi. Shu bilan 3-4 marta reanimatsiyaga tushdik. Uch kunlab ovqat yemagan vaqtlarimiz ham bo‘ldi. Xudoga shukur, bolamni qaytarib berdi”, deydi onaizor. Mushtariy To‘raqulovaga oid ma’lumotlar:Humo: 9860 0803 4975 2313 onasi Jalilova Munavvar nomidaManzil: Surxondaryo viloyati, Muzrabot tumani, Mehnatobod mahallasi, Zarbdor ko‘chasi 114-uy."
https://kun.uz/uz/news/2022/11/25/ulugnordagi-maktabda-oquvchi-oqituvchini-urdi,2022-12-01 20:14:38.764798,"Ijtimoiy tarmoqlarda Andijon viloyatidagi maktablardan birida o‘quvchi qiz boshqa sinfxonadagi darsga xalal berib, o‘qituvchiga hujum qilgani aks etgan video tarqaldi. Andijon viloyat IIB xabariga ko‘ra, bu holat Ulug‘nor tumani, «Mingchinor» MFYda joylashgan 17-sonli umumta’lim maktabida sodir bo‘lgan.Videoda o‘qituvchi 7-sinf o‘quvchisi bo‘lgan qizga tanbeh bergani, shundan so‘ng ular o‘rtasida tortishuv yuzaga kelganini ko‘rish mumkin.Tortishuv janjalga aylanib, qiz stol ustidan sakrab oshib o‘tadi va o‘qituvchini tepadi. Boshqa o‘qituvchilar ularni ajratib qolishgan.Bahs nimadan kelib chiqqani hozircha ma’lum qilinmadi.«Hozirda mazkur holat yuzasidan surishtiruv ishlari olib borilmoqda. Vaziyatga to‘laligicha oydinlik kiritilib, huquqiy baho berilishi ta’minlanadi», – deyiladi IIB xabarida."
https://kun.uz/uz/news/2022/11/24/toshkentda-xotinini-zorlik-bilan-mashinaga-tiqib-olib-ketgan-erkak-va-uning-otasiga-nisbatan-jinoyat-ishi-qozgatildi,2022-12-01 20:14:40.069221,"Ijtimoiy tarmoqlarda 24 noyabr kuni ertalab ikki kishi bir ayolga zo‘rlik ishlatib, mashinaga solib olib ketgani tasvirlangan video tarqaldi.Toshkent shahar IIBB hodisa Toshkent shahrida sodir bo‘lgani va ayolni zo‘rlik bilan mashinaga tiqib olib ketganlardan biri uning eri, ikkinchisi ayolning qaynotasi ekanini ma’lum qildi.Aniqlanishicha, Qashqadaryo viloyati Koson tumanida yashovchi 2000 yilda tug‘ilgan ayol bir nafar farzandini tashlab, Toshkent shahriga ketib qolgan. Shundan so‘ng uning eri va qaynotasi ayolni topib kelishgan va kuch ishlatib uyga olib ketishgan.Toshkent shahar IIBBning xabar berishicha, holat yuzasidan Uchtepa tumani IIO FMB tergov bo‘limi tomonidan Jinoyat kodeksining 137-moddasi (odam o‘g‘irlash) bilan jinoyat ishi qo‘zg‘atilgan. Hozirda tergov harakatlari olib borilmoqda.Toshkentda noma’lum shaxslar bir ayolni majburan mashinaga solib olib ketgani aks etgan video tarqaldiToshkentda ayolni mashinaga solib olib ketganlar uning qarindoshlari bo‘lib chiqdi"
https://kun.uz/uz/news/2022/11/24/fargonada-uch-kunlik-kelin-kuyov-is-gazidan-zaharlanib-vafot-etdi,2022-12-01 20:14:41.450291,"Farg‘ona viloyati Buvayda tumani “Alimergan” MFY Hunarmandlar ko‘chasida 3 kunlik yosh kelin-kuyov is gazidan zaharlanish oqibatida vafot etdi.Buvayda tumani FVB boshlig‘i Davronbek Otamirzayevning Kun.uz muxbiriga ma’lum qilishicha, bo‘limga 24 noyabr kuni soat 08:30larda IIB tomonidan qo‘ng‘iroq bo‘lib, holat bo‘yicha xabar berilgan.Ma’lum bo‘lishicha, 1999 yilda tug‘ilgan kuyov A.A. hamda 2005 yilda tug‘ilgan kelin N.U. bir-biriga qarindosh bo‘lgan. Kuyov A.A. pechka yasab sotadigan usta bo‘lgani uchun 21 noyabr kuni o‘zi yasagan pechkalardan birini uyga o‘rnatgan. Ertalab o‘g‘li chiqavermaganidan shubhalangan ota uyga kirib mudhish hodisa guvohi bo‘lgan.Tuman FVB boshlig‘ining qo‘shimcha qilishicha, qishloq gazlashtirilmagan hudud hisoblanadi.Holat bo‘yicha prokuratura tomonidan tergovga qadar tekshiruv harakatlari olib borilmoqda."
https://kun.uz/uz/news/2022/11/24/pul-bolmasa-stella-qurish-nega-kerak-edi-paxtaobod-hokimligi-quruvchining-pulini-3-yildan-beri-bermayapti,2022-12-01 20:14:42.853746,"Kun.uz tahririyatiga Andijon viloyati Paxtaobod tumanida faoliyat ko‘rsatuvchi “Paxtaobod qurilish sifat” MChJ tomonidan tumanda amalga oshirilgan qurilishlar uchun hokimlik tomonidan mablag‘ to‘lab berilmayotgani to‘g‘risida murojaat kelib tushdi. Holatni o‘rgangan Kun.uz muxbiri quruvchi va mutasaddilar bilan suhbatlashdi.Ma’lum bo‘lishicha, korxona 2019 yilda 2 ta obektda shartnoma asosida va 3 ta obektda og‘zaki kelishuv bilan qurilish-ta’mirlash ishlarini olib borgan. Lekin shartnomaga muvofiq ishlar bajarilgach, belgilangan mablag‘lar korxonaga to‘lab berilmagan.Jumladan, Madaniyat yo‘lida joylashgan stela uchun 350 mln so‘m, Qoradaryo sohilidagi stela uchun 275 mln so‘m, Qabulxona binosi uchun 60 mln so‘m, Oila markazi binosi uchun 38 mln so‘m, harbiy qism binosi uchun 35 mln so‘m – jami 758 mln so‘m mablag‘ shu paytgacha to‘lab berilmagan.Bajarilgan ishlar uchun mablag‘ to‘lab berilmayotgani ortidan MChJ o‘z ishchilariga oylik maosh to‘lashda, yangi qurilishlarni amalga oshirishda muammolarga duch kelmoqda.“Keyinroq shartnoma imzolanadi, deb og‘zaki kelishuv asosida ish boshlab, tugatib berganmiz. Lekin shartnoma asosida qilingan ishlarimizga ham to‘lovlarni to‘liq qilib bermagan. Og‘zaki va yozma murojaatlar qildik. Hech qanday yechim bo‘lmayapti. Hokim va uning o‘rinbosarlariga, prokuratura va moliya bo‘limi boshliqlariga murojaat qilganmiz, natija bo‘lmadi.Bu o‘z navbatida ishimizga ta’sir ko‘rsatmoqda. Bizga ta’minotchilar yetkazib bergan narsalari uchun pullarini talab qilishmoqda. Shuncha vaqtdan beri ularning oldida ham yolg‘onchi bo‘lib qolganmiz. Bundan tashqari, 50 dan ortiq ishchilarimiz bor. Ularning qora qozoni qaynashi ham kerak-ku?! Ishni qilib bo‘lgan bo‘lsak ham pulimizni berishmasa, buni qanday tushunish mumkin?” – dedi MChJ rahbari Abdurashid Zokirov.Quruvchiga nima uchun mablag‘ o‘z vaqtida ajratilmagani va qachon to‘lab berilishini bilish uchun tuman hokimligida bo‘ldik. Ammo tuman hokimi majlisda ekanini aytishdi. Bu masalaga bevosita aloqador bo‘lgan va ushbu qurilishlar davrida tuman moliya bo‘limi boshlig‘i vazifasida ishlagan, hozirda hokimning birinchi o‘rinbosari Otaullo Rasulov muxbirni qabul qilishni istamadi. Xonasida bo‘lishiga qaramay, savollarga javob berishdan bosh tortdi.Mablag‘lar esa qanday tartibda to‘lanishi hali ham aniq emas. 2019 yilda tuman orttirilgan budjet mablag‘laridan to‘lab berish ko‘zda tutilgan, biroq bu pullar boshqa maqsadlarda ishlatilgan.Tuman moliya bo‘limi boshlig‘ining birinchi o‘rinbosari Asror Dolimov esa muxbir savollariga “Tadbirkor pulini olmasdan qurilish ishlarini amalga oshirmasligi kerak edi, nega pulni olmasdan quradi?” mazmunida javob berdi.“Haqiqatan ham tadbirkor tumanda ishlarni bajargan. Og‘zaki topshiriq va shartnomaga asosan tuman kirish qismlariga stelalar ham qurib bergan. Yil davomida budjet parametrlarida pul ajratish rejalashtirilmayapti. Sababi – mablag‘ katta. Ayrimlarini qisman to‘lab berganmiz. Qolganini qilib bera olmayapmiz. Bu yil ham budjet mablag‘larida yetarli pul bo‘lmagani sababli qo‘ya olmadik. Mablag‘larni yil yakunigami yoki yangi yil boshigami qisman qilib berishimiz mumkin. To‘liq qilib bera olmaymiz”, – dedi Asror Dolimov.Tadbirkorning o‘zini ayblagan moliyachi, bu masala yuzasidan muxbir bilan ko‘rishishni o‘ziga ep ko‘rmagan hokim o‘rinbosari va hamon to‘lab berilmayotgan mablag‘lardan ko‘rinib turibdiki, Paxtaobod tumanida boshqacha qonun-qoidalar hukm suradi.Quruvchi o‘z ishini bajarib, 3-4 yil pulini ololmasdan mahalliy hokimlik mutasaddilari ortidan yugurib yurib sarson bo‘lishi va alal oqibat o‘z mablag‘ini sud orqali undirishga majbur bo‘lishi achinarli, albatta. Tadbirkor da’vogar bo‘lib, tuman hokimiyatini sudga berishi uyatli hol bo‘lishi kerak.O‘ylaymizki, ish sudgacha borib yetmaydi. Tadbirkorga bajargan ishlari uchun mablag‘ tez fursatlarda to‘lab beriladi va uning sargardonligi nihoyasiga yetadi.Abduvali Qurbonov,
Kun.uz muxbiri."
https://kun.uz/uz/news/2022/11/24/ozbekneftgaz-uzbekistan-gtl-zavodi-favqulodda-vaziyatlarni-bartaraf-etishga-hamda-obektni-mudofaa-qilishga-tayyor-deb-baholandi,2022-12-01 20:14:44.367122,"“Yongin xavfsizligi oyligi” doirasida “Uzbekistan GTL” zavodi va unga qarashli barcha obektlarda ham amalga oshirilishi lozim bo‘lgan chora-tadbirlar rejasi tasdiqlandi.Tadbirlar doirasida zavodda ishchi-xodimlarini tabiiy va texnogen xususiyatli favqulodda vaziyatlardan muhofaza qilishga bag‘ishlangan ko‘rgazmali maxsus-taktik o‘quv mashg‘uloti o‘tkazildi. Mazkur o‘quv mashg‘uloti obekt fuqaro muhofazasi tuzilmalari harakatini boshqarish bo‘yicha hududiy tuzilmalar bilan hamkorlikda tashkil etildi.Unda O‘zbekiston Respublikasi Prezidenti huzuridagi xavfsizlik kengashi, O‘ta muhim va toifalangan obektlarda xavfsizlikni ta’minlash bo‘yicha Respublika Idoralararo komissiya a’zolari hamda Mudofaa, Favqulodda vaziyatlar, Ichki ishlar vazirliklar, Davlat xavfsizlik xizmati, Milliy gvardiya mutaxassislari ishtirok etishdi.O‘quv mashg‘ulotini o‘tkazishdan maqsad “Uzbekistan GTL” zavodi rahbar xodimlari va Fuqaro muhofazasi tuzilmalarining sodir bo‘lgan favqulodda vaziyat oqibatlarini bartaraf etish ishlarini tashkil qilish bo‘yicha bilim va malakalarini oshirish va voqea joyda qidiruv - qutqaruv ishlari, aholini evakuatsiya qilish bo‘yicha amaliy ko‘nikmalarini mustahkamlashdan iborat.Mashg‘ulotlar jarayonida “Uzbekistan GTL” zavod hududida shartli ravishda suyuq uglevodorod rezervuarida yonilg‘i sizib chiqishi oqibatida yong‘in sodir bo‘ldi. Dastlab favqulodda holat bilan bog‘liq hududda sodir bo‘lgan vaziyatda tegishli xizmatlarga xabar berish bo‘yicha dispetcherlik xizmatining harakatlari tekshirildi. “Yig‘in” xabari orqali barcha shaxsiy tarkiblarning saflanishi nazoratdan o‘tkazildi.Shundan so‘ng obektni qo‘riqlash va mudofaa qilish bo‘yicha qo‘riqlash bo‘linmalari, hududiy huquqni muhofaza qilish boshqarmalarining hamkorlikdagi harakatlari amalga oshirildi.O‘quv mashqi mashg‘ulotlarida barcha qo‘yilgan topshiriqlar ustida ishlanib, saviyalar oshirildi.Zararlanish o‘chog‘ida qutqaruv va boshqa kechiktirib bo‘lmaydigan ishlarni olib borishni tashkil etish, o‘choqda razvedka olib borish, gazlangan hududda jabrlanganlarni qidirish, ularni xavfsiz joyga olib chiqish, tibbiy yordamga muhtojlarga yordam ko‘rsatish va avariya-tiklash ishlari olib borildi.O‘tkazilgan ko‘rgazmali maxsus taktik o‘quv mashqining yakuniga ko‘ra, O‘zbekiston Respublikasi Prezidenti huzuridagi havfsizlik kengashining O‘ta muxim va toifalangan obektlarda xavfsizlikni ta’minlash bo‘yicha Respublika Idoralararo komissiyasi tomonidan “Uzbekistan GTL” MChJ favqulodda vaziyatlarni bartaraf etishga hamda obektni qo‘riqlash va mudofaa qilishga tayyor deb baholandi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/11/24/basconida-barakali-juma-aksiyasida-50-foizgacha-chegirmalar,2022-12-01 20:14:45.744500,"Toshkentga bu yil qish muddatidan biroz oldin tashrif buyurdi, bu esa sifatli, issiq poyabzal tanlash vaqti kelganligini bildiradi. Bu ishni esa eng yaxshisi «Barakali Juma»da qilgan afzalroqBiz Basconi qulay poyabzal do‘konlariga tashrif buyurishni rejalashtiryapmiz, bu yerlarda 3 kun, 25-26-27 noyabr kunlari butun assortimentga 50% gacha KATTA ChEGIRMALAR e’lon qilingan.Butun dunyoda «Barakali Juma» o‘zining katta chegirmalari bilan mashhur. Basconi – bu eng avvalo sifat va qulaylik, yana bu italyan brendining stilli dizayni uchun barcha yaxshi ko‘radi.Poytaxtda 6 ta Basconi do‘koni ishlaydi.Biz Basconi xodimlaridan Toshkent aholisini qanday chegirmalar kutayotganini misollar bilan ko‘rsatib berishni so‘radik.Ayollar poyabzali Botinkalar art. 3282410Tabiiy teriChakana narxi - 3 552 000 so‘m«Barakali Juma»da 50% ChEGIRMA – 1 776 000 so‘mChelsi art. 3282399Tabiiy teriChakana narxi – 3 278 000 so‘m«Barakali Juma»da 50% ChEGIRMA – 1 639 000 so‘mBotinkalar art. 3282371Tabiiy teriChakana narxi – 3 483 000 so‘m «Barakali Juma»da 50% ChEGIRMA – 1 742 000 so‘mAyollar aksessuarlari Yelkaga osiladigan sumka art. 3286721Tabiiy teriChakana narxi – 3 483 000 so‘m «Barakali Juma»da  50% ChEGIRMA – 1 742 000 so‘mYelkaga osiladigan sumka art PT01013BC_2Tabiiy teriChakana narxi – 2 036 000 so‘m «Barakali Juma»da  50% ChEGIRMA – 1 018 000 so‘mYelkaga osiladigan sumka art DH01001BC-2Tabiiy teriChakana narxi – 1 753 000 so‘m «Barakali Juma»da 50% ChEGIRMA – 877 000 so‘mErkaklar poyabzaliQishki krossovkalar art. 37009B-BTabiiy teriChakana narxi – 1 967 000 so‘m «Barakali Juma»da 50% ChEGIRMA – 984 000 so‘mBotinkalar art. 3282256Tabiiy teriChakana narxi – 2 450 000 so‘m «Barakali Juma»da 50% ChEGIRMA – 1 225 000 so‘mChelsi art. 341108B_BTabiiy teriChakana narxi – 2 318 000 so‘m «Barakali Juma»da 50% ChEGIRMA – 1 159 000 so‘mQishki krossovka art. 37009B-BTabiiy teriChakana narxi – 1 967 000 so‘m «Barakali Juma»da 50% ChEGIRMA – 984 000 so‘mErkaklar aksessuarlari Noutbuk uchun sumka art.3287137Tabiiy teriChakana narxi – 2 318 000 so‘m «Barakali Juma»da 50% ChEGIRMA – 1 159 000 so‘mBarsetka art.HT0056BCTabiiy teriChakana narxi – 1 875 000 so‘m «Barakali Juma»da 50% ChEGIRMA – 938 000 so‘mBarsetka art.HT0064BCTabiiy teriChakana narxi – 2 111 000 so‘m «Barakali Juma»da 50% ChEGIRMA – 1 055 500 so‘mAlbatta biz chegirmalar belgilangan 400 dan ortiq model* va aksessuarlarning barchasini ko‘rsata olmaymiz, ularni do‘konlarimizda ko‘rish va kiyib ko‘rish kerak bo‘ladi.Aytgancha, yoqimli layfxak bor: siz ZoodPay to‘lov tizimi yordamida xarid qilib, istalgan narxni yana 4 ta teng to‘lovga bo‘lib to‘lashingiz mumkin bo‘ladi. * aksiyada kolgotkalar va poyabzal uchun kosmetikalar assortimenti ishtirok etmaydi. E’lon berilgan vaqtdagi narx ko‘rsatilgan, tovarning mavjud bo‘lishi kafolatlanmaydi.  Aksiya boshqa maxsus takliflar va diskont dasturi bo‘yicha chegirmalar bilan qo‘shilmaydi. Sodiqlik dasturi bo‘yicha bonuslar hisoblanmaydi.Internet - do‘kon: Basconi.uz Telegram: t.me/basconi_katalogInstagram: @basconi_uzReklama"
https://kun.uz/uz/news/2022/11/24/toshkentda-ayolni-mashinaga-solib-olib-ketganlar-uning-qarindoshlari-bolib-chiqdi,2022-12-01 20:14:47.146384,"Toshkent shahar IIBB ikki nafar noma’lum erkak ayolni kuch ishlatib avtomashinada olib ketgani aks etgan video yuzasidan ma’lumot berdi.Aniqlanishicha, voqea 24 noyabr kuni Toshkent shahri Uchtepa tumanining 22-mavzesidagi ko‘p qavatli uylar oldida sodir bo‘lgan.Xabarda 2000 yilda tug‘ilgan ayol M.A. 1992 yilda tug‘ilgan turmush o‘rtog‘i D.Sh. bilan  o‘rtalarida yuzaga kelgan oilaviy kelishmovchilik sababli bir nafar farzandini qoldirib Toshkent shahriga ketib qolgani aytiladi.Shundan so‘ng D.Sh. 1963 yilda tug‘ilgan otasi X.M. bilan davlat raqami 70 R 300 SA bo‘lgan Tracker rusumli avtomashinada harakatlanib, ayolni Uchtepa tumani hududida topadi va uni mashinaga chiqarib, Qashqadaryo viloyati Koson tumanidagi uyiga olib ketgan.Xabarga ayol turmush o‘rtog‘i va farzandi bilan birga tushgan surat ilova qilingan.«Hozirda M.A. oila davrasida sog‘-salomat ekanligini ma’lum qilamiz.Holat yuzasidan Qashqadaryo viloyati IIB bilan hamkorlikda tergovga qadar tekshiruv o‘tkazilmoqda. M.A. va uning oilasi xotin-qizlar masalalari bo‘yicha inspektorlari tomonidan to‘liq o‘rganilmoqda. Tekshiruv yakuni bo‘yicha aybdor shaxslarga qonuniy qaror qabul qilinishi ta’minlanadi», deyiladi rasmiy xabarda.Ayolning olib qochilishi aks etgan video «Sukut saqlama» (Nemolchi.uz) loyihasi tomonidan e’lon qilingandi.Ichki ishlar vazirining matbuot kotibi Shohrux G‘iyosov voqea yuzasidan shahar IIBB tomonidan tezkor harakatlar olib borilayotganini bildirgandi."
https://kun.uz/uz/news/2022/11/24/foto-luvrdagi-ozbekiston-korgazmasini-tomosha-qilish-uchun-turnaqator-navbat-yuzaga-keldi,2022-12-01 20:14:48.576092,"Ko‘rgazma Yevropa jamoatchiligi orasida katta qiziqish uyg‘otdi. Shu kunlarda O‘zbekiston tarixi va madaniy hayoti aks etgan eksponatlarni ko‘rish uchun muzeyda katta navbat hosil bo‘lgan. Qayd etish kerakki, ko‘rgazma har kuni 20 ming sayyohni qabul qilmoqda. Bu esa O‘zbekistonni butun dunyoga tanitishda katta hissa qo‘shadi.Ko‘rgazma Buyuk Ipak yo‘li tarixi haqida hikoya qiladi va ikki ming yildan ortiq vaqtni qamrab oladi. Ko‘rgazmadan 168 ta muzey eksponati, xususan, O‘zbekistonning 13 ta muzeyidan 137 ta, shuningdek, dunyoning yetakchi muzeylaridan 31 ta eng qimmatli eksponatlar taqdim etiladi, ularning aksariyati birinchi marta namoyish etilmoqda.Ko‘rgazma kelgusi yilning 6 martiga qadar davom etadi."
https://kun.uz/uz/news/2022/11/24/chegarasiz-imkoniyatlar-oson-pubg-mobile-cup-kibersport-turniri-bolib-otdi,2022-12-01 20:14:49.929722,"Poytaxtimizda 20 noyabr kuni Westminster universitetida PUBG MOBILE mobil turniri final bosqichi yakunlandi. Chempionatda jami 300 dan ortiq jamoa ishtirok etib, O‘zbekiston bo‘ylab eng zo‘r jamoa nomi uchun kurash olib bordilar. Mamlakatimizda kibersportga qiziqish har bir turnir bilan oshib bormoqda, har bir ommaviy tadbirda ishtirok etish istagida bo‘lganlar soni ham ortib bormoqda, buni ro‘yxatdan o‘tish uchun berilgan arizalarning rekord soni – 1500 dan ortiq jamoalar ham ko‘rsatmoqda.Tadbirning yakuniy qismi Westminster universitetida bo‘lib o‘tdi. Soat 12:00 dan jamoalar o‘rtasida final bosqichiga saralash o‘yinlari boshlandi. Mahalliy kibersport tashkilotlari ham: Energy Gaming, Game Point, Everest gaming, Danger Espors va boshqalar yarimfinalga chiqdilar. Tadbir O‘zbekiston yoshlarining “Chegarasiz imkoniyatlar” nomi ostida bo‘lib o‘tdi, OSON, FRAG va boshqa hamkorlar bilan birgalikda jahon arenasida yosh o‘yinchilar uchun buyuk kelajakni ko‘rmoqda va o‘z kuchini ro‘yobga chiqarish uchun eng yaxshi sharoitlarni ta’minlashga harakat qilmoqda.Turnir katta finalga chiqish uchun kurashayotgan 48 dan ortiq saralangan jamoaning yarimfinal bahslari bilan boshlandi. Turnirning so‘nggi bosqichi ochilishi OSON va musobaqa hamkorlarining tabrik so‘zlari bilan boshlandi. Jamoalar umumiy beshta bosqichdan birinchisini boshladilar. Tadbirning onlayn translatsiyasi ham bo‘lib o‘tdi. Twitch platformasida FRAG tomonidan tashkil etilgan jamoa har bir o‘yinning eng muhim voqealarini sharhlab, ko‘rsatib o‘tdi. O‘yinni 1000 dan ortiq odam tomosha qildi. Besh bosqich natijasiga ko‘ra, chempionat favoritlari aniqlandi. Everest gaming 74 ochko bilan so‘zsiz g‘olibga aylandi. O‘yinchilar chempionlik unvoniga sazovor bo‘lishdi.Yaqinda O‘zbekistonda kibersportni rivojlantirish bo‘yicha yangi qaror qabul qilindi, shu munosabat bilan OSON ushbu yo‘nalishni tashkil etish va rivojlantirish borasida yanada ko‘proq harakatlarni amalga oshiradi. Shuningdek, kibersportning boshqa yo‘nalishlarida ishtirok etishga alohida e’tibor qaratiladi.PUBG MOBILE o‘yinchilari uchun yaxshi yangilik: OSON orqali UC xarid qilganingizda 5 % keshbek oling. Ilovani yuklab olish uchun: https://app.oson.uzBatafsil OSON tizimi sahifalarida kuzatib boring:Facebook |  Instagram | Youtube |Telegram |App Reklama"
https://kun.uz/uz/news/2022/11/24/toshkentda-nomalum-shaxslar-kunduz-kuni-bir-qizni-ogirlab-ketdi,2022-12-01 20:14:51.392583,"“Sukut saqlama” (Nemolchi.uz) loyihasi bir qiz ko‘chada avtomobilga majburan solinib, olib ketilgani aks etgan videoni e’lon qildi.Videoda Tracker avtomobili ko‘p qavatli uylar joylashgan mahallada to‘xtab, undan ikkita erkak tushgani, yo‘lda ketayotgan qiz ularni ko‘rib qochgani, erkaklar qizni quvib yetib, sudragancha mashinaga solib, olib ketgani ko‘rinadi. Qora rangli avtomobil raqami – 70 R 300 SA.“Sukut saqlama” kanalida yozilishicha, voqea Toshkentda bo‘lgan. Videoyozuvda bugungi sana – 24 noyabr, soat 07:35 ko‘rsatilgan.Ichki ishlar vazirining matbuot kotibi Shohrux G‘iyosovning ma’lum qilishicha, voqea yuzasidan shahar IIBB tomonidan tezkor harakatlar olib borilmoqda."
https://kun.uz/uz/news/2022/11/24/surxondaryoda-oziga-tegishli-1-gektar-yerni-100-ming-dollarga-sotmoqchi-bolgan-fermer-ushlandi,2022-12-01 20:14:52.765968,"Ma’lum qilinishicha, 2022 yil 23 noyabr kuni DXX Surxondaryo viloyati boshqarmasi hamda Bosh prokuratura departamentining Denov tuman bo‘limi bilan hamkorlikda o‘tkazilgan tezkor tadbirda 100 ming AQSh dollariga yer sotishni rejalashtirgan shaxs qo‘lga olingan.Denov tumanida yashovchi, “Qoraxon Xalifa Denov” fermer xo‘jaligi raisi M.X. o‘zi rahbarlik qilayotgan xo‘jalikka tegishli bo‘lgan 1 gektar yerni fuqaro I.Q.ga 100 ming AQSh dollariga sotishga kelishib, ushbu pullardan 20 ming dollarini olayotgan vaqtda ashyoviy dalillar bilan jinoyat ustida qo‘lga olingan.Avvalroq, Toshkent viloyati Bo‘stonliq tumanida 11 gektar yerni 550 ming dollarga sotmoqchi bo‘lgan shaxslar ushlangandi."
https://kun.uz/uz/news/2022/11/24/buxoroda-maktab-oldida-katta-tezlikda-harakatlangan-nexia-ikki-nafar-oquvchini-urib-ketdi,2022-12-01 20:14:54.385597,"Ijtimoiy tarmoqlarda Qorako‘l tumanida katta tezlikda harakatlangan Nexia mashinasi yo‘l chetidan ketayotgan o‘quvchilarni urib yuborgani haqida videolavha tarqaldi. YTH yuzasidan IIV Jamoat xavfsizligi departamenti Yo‘l harakati xavfsizligi xizmati ma’lumot berdi.Ma’lum qilinishicha, YTH 23 noyabr kuni soat 16:30larda Qorako‘l tumani hududidan o‘tuvchi 4R-76 avtomobil yo‘lining 1-kilometrida joylashgan 15-maktab yaqinida sodir bo‘lgan. 1999 yilda tug‘ilgan haydovchi Z.M. Nexia mashinasida tezlikni me’yoridan oshirib harakatlanayotgan vaqtda piyodalar o‘tish joyidan velosipedni yetalab o‘tayotgan fuqaroning velosipedini urib yuborgan hamda boshqaruvni yo‘qotib, piyodalar yo‘lakchasida ketayotgan ikki nafar bolani urib ketgan. YTH oqibatida piyodalardan biri, 2013 yilda tug‘ilgan U.U. tan jarohati bilan shifoxonaga yotqizilgan. Hozirda YTH yuzasidan Qorako‘l tumani IIB huzuridagi Tergov bo‘limi tomonidan tergovoldi surishtiruv harakatlari olib borilmoqda.Buxoroda 5 ta avtomobil ishtirokida YTH sodir bo‘ldi"
https://kun.uz/uz/news/2022/11/23/epsilon-edc-shirinobod-1-qudugi-70-ming-kubmetr-kunlik-hajmda-gaz-bera-boshladi,2022-12-01 20:14:55.750850,"Joriy yil 23 noyabr kuni Qashqadaryo viloyatidagi Shirinobod konining 1-sonli qudug‘ida amalga oshirilgan mukammal ta’mirlash, perforatsiya hamda kislotali ishlov berish ishlari ortidan quduqdan sanoat ko‘lamidagi gaz oqimi olindi.Qazib chiqarilayotgan gazni respublika aholisiga yetkazib berish uchun bugun ushbu quduq gaz uzatish tizimiga ulanadi. Ishlar sanitariya-epidemiologiya va ekologiya qoidalariga rioya qilgan holda bajarilmoqda.Epsilon Matbuot xizmati Ⓣ"
https://kun.uz/uz/news/2022/11/23/samarqandda-sodir-bolgan-ythda-haydovchi-vafot-etdi,2022-12-01 20:14:57.345413,"Samarqand viloyati IIB axborot xizmatining xabar berishicha, 2022 yil 22 noyabr kuni soat 17:30 larda A-377 Samarqand-Ayniy xalqaro avtomobil yo‘lining Toyloq tumani Bog‘izog‘on mahallasi hududidan o‘tuvchi 15-kilometrida odam o‘limi bilan bog‘liq yo‘l-transport hodisasi sodir bo‘lgan.Urgut tumani Tinchlik mahallasida yashovchi M.Sh. Spark mashinasi bilan harakatlanib kelayotib, qarama-qarshi yo‘lga chiqib ketgan. So‘ng ro‘paradan kelayotgan Toyloq tumani Talliota mahallasida yashovchi fuqaro boshqaruvida bo‘lgan Damas bilan to‘qnashgan.YTH oqibatida ikkala haydovchi tan jarohatlari olgan va Toyloq tumani markaziy shifoxonasida yotqizilgan. Ko‘rsatilgan muolajalarga qaramay Spark haydovchisi shifoxonada vafot etgan. Qayd etilishicha, mazkur holat yuzasidan Toyloq tuman IIB huzuridagi tergov bo‘linmasi tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilib, dastlabki tergov harakatlari olib borilmoqda.Avvalroq, Samarqand viloyati Kattaqo‘rg‘on tumanida 5ta mashina ishtirokida sodir bo‘lgan YTHda Damas haydovchisi halok bo‘lgandi."
https://kun.uz/uz/news/2022/11/23/bolamning-bolalari-yetim-bolib-qolmasin-farzandining-dardi-oldida-ojiz-onaning-iztiroblari,2022-12-01 20:14:59.365669,"Otasidan keyin oilaning yolg‘iz boquvchisiga aylangan yigitni jigar sirrozi yiqitdi. Onasi Muhabbat opa o‘g‘lining boshida parvona bo‘larkan, bir tomondan bolasidan ayrilishdan qo‘rqsa, bir tomondan ikki nabirasining yetim qolishidan xavotirda.“O‘g‘limga gepatit B, D, jigar sirrozi, jigar yetishmovchiligi tashxislari qo‘yilgan. Shu kasalliklarga qarshi davolanyapti. Topganimiz davolanishga zo‘rg‘a yetib turibdi.Shifokorlar zudlik bilan operatsiya qilish kerakligini aytishyapti. Jigar ko‘chirib o‘tkazish kerak ekan. Bu operatsiya Hindistonda qildirilarkan. Bolam ikkinchi guruh nogironi. O‘zining pensiyasi dorilariga urvog‘am bo‘lmayapti.Turmush o‘rtog‘im vafot etganlar. Yolg‘iz boquvchimiz shu edi. Hozir hayotini saqlab qolish uchun qayerdan mablag‘ olishni ham bilmayapmiz. Bolamning bolalari yetim bo‘lib qolmasin, deb kun-u tun duodaman”, deydi onaizor o‘kinch bilan.Yurtimizda saxovatpesha insonlar bor ekan, onaizorning nolalari besamar ketmasligiga ishonamiz.Iskandar Parmonovga oid ma’lumotlar: kartalar bemorning nomidaUzkard: 8600 0604 8356 3624Humo: 9860 0825 0915 5543Manzil: Sirdaryo viloyati, Mirzaobod tumani, “Mirzacho‘l” MFY, Nayman ko‘cha 30-uy."
https://kun.uz/uz/news/2022/11/23/yakkasaroyda-6-tup-daraxt-nobud-qilindi-yana-4-tupiga-shikast-yetkazilgan,2022-12-01 20:15:00.741860,"Toshkent shahri Shota Rustaveli ko‘chasi Do‘stlik bog‘i yaqinida olib borilayotgan qurilishda 2 tup qimmatbaho, 4 tup kam qimmat bo‘lgan – jami 6 tup daraxt o‘zboshimchalik bilan boshqa joyga ko‘chirib o‘tkazilishi oqibatida nobud qilingan. Yana 4 tup daraxt ildiziga shikast yetkazilgan. Bu haqda Davlat ekologiya qo‘mitasi matbuot xizmati xabar bermoqda.Shu yil 27 sentabr kuni Yakkasaroy tumani ekologiya bo‘limi xodimlari hududda xatlov o‘tkazib, 22 tup ko‘p yillik daraxt borligini aniqlashgan. Qayd etilishicha, bu daraxtlarni kesmaslik bo‘yicha qurilish tashkiloti – Vinera Tower MChJga majburiy ko‘rsatma berilgan.Shunga qaramay shu yil 21 noyabr kuni quruvchilar tomonidan hech qanday ruxsatsiz, qonunga zid ravishda daraxtlar boshqa joyga ko‘chirib o‘tkazilgan, oqibatda 6 tup daraxt nobud bo‘lgan. Shuningdek, qurilish uchun kotlovan qazilishi natijasida 4 tup daraxt ildiziga shikast yetkazilgani ham aniqlangan. Bu bilan tabiatga 218 mln 370 ming so‘m miqdorida zarar yetkazilgan. Hozirda qurilish joyida 16 tup manzarali daraxt borligi aytilmoqda.Mazkur holatda O‘zbekiston Respublikasining «O‘simlik dunyosini muhofaza qilish va undan foydalanish to‘g‘risida»gi qonunining 32, 37-moddalari (O‘simlik dunyosi obektlaridan foydalanuvchilarning huquqlari va majburiyatlari hamda daraxtlar va butalarni kesish) talabi buzilib, o‘simlik dunyosiga ko‘p miqdorda zarar yetkazilgan.«Amaldagi qonunchilik talablariga ko‘ra, qurilish loyihalarini amalga oshirishdan oldin ekologik me’yoriy loyiha hujjatlari ishlab chiqilishi hamda majburiy tartibda Davlat ekologik ekspertizasidan o‘tkazilishi belgilangan. Aniqlanishicha, mazkur qurilish obekti bo‘yicha qonunchilikda belgilangan tartibda Davlat ekologik ekspertiza xulosasi olinmagan.O‘rganish natijasi bo‘yicha to‘plangan materiallar tegishli tartibda rasmiylashtirilib, tuman prokuraturasiga taqdim etildi», – deyiladi Davlat ekologiya qo‘mitasi taqdim etgan rasmiy xabarda.Ma’lumot uchun, bundan oldin ham Vinera Tower MChJ tomonidan shu hududdagi 6 tup daraxt noqonuniy ravishda kesilgani va o‘simlik dunyosiga 430 mln 515 ming so‘m miqdorida zarar yetkazilgani aniqlangan. Holat Toshkent shahar ekologiya boshqarmasi tomonidan tegishli tartibda rasmiylashtirilib, tuman prokuraturasiga taqdim qilingan va yetkazilgan zararni undirish uchun shu yil 16 sentabrda Toshkent tumanlararo iqtisodiy sudining ajrimi chiqarilgan."
https://kun.uz/uz/news/2022/11/22/qonunchilik-palatasi-spikeri-minglab-maktablar-wi-fi-bilan-taminlanmaganini-tanqid-qildi,2022-12-01 20:15:02.167081,"2022 yilda maktablarni keng polosali internet tarmog‘iga ulash maqsadida davlat budjetidan jami 4,4 mlrd so‘m mablag‘ ajratilgan. Ammo Xalq ta’limi vazirligi tomonidan bu pullar vaqtida o‘zlashtirilmagani sabab hozirgi kunda 3 mingdan ortiq umumta’lim maskani Wi-Fi qurilmalari bilan ta’minlanmagan. Qonunchilik palatasining navbatdagi majlisida shu masalaga ham to‘xtalib o‘tildi. Xalq ta’limi vaziri o‘rinbosari Temur Komilovning aytishicha, budjetdan ajratilgan summalar tender savdolari kechikishi tufayli vaqtida o‘zlashtirilmagan.«Hozirgi kunda 9 ta lot bo‘lsa, ba’zi lotlarimiz bo‘yicha ikki martalab qayta tender savdolari o‘tkazilishi holatlari yuzaga keldi. Balki bozorni marketingga o‘rgatayotganda yetarli ish olib bormagandirmiz, bu oqlash ma’nosida emas. Bugungi kunda barcha yo‘nalishlar bo‘yicha tanlov savdolari yakunlanib, g‘oliblari e’lon qilingan. Shartnomalarning hammasi rasmiylashtirilgan», deydi vazir o‘rinbosari.Shundan so‘ng Qonunchilik palatasi spikeri Nuriddinjon Ismoilov maktablarning kerakli qurilmalar bilan hanuzgacha ta’minlanmayotganiga tender savdolari ikki marta o‘tkazilishi asos bo‘lmasligini ta’kidladi.«Qancha maktabda Wi-Fi yo‘q – deyapsiz, buni gapirishning o‘zi uyat. Keragicha mablag‘ ajratib turilibdi, bir vaqtlar mablag‘ berilmasdi. Endi mablag‘ berilsa ham o‘zlashtirilmayapti», – dedi u.Vazir o‘rinbosariga ko‘ra, shu yilning so‘ngigacha 3 ming 200 ta maktab Wi-Fi qurilmalari bilan to‘liq ta’minlanadi, 800 ta maktabga elektron doskalar hamda rivojlanish dasturi doirasidagi qolgan qurilmalar yetkazib beriladi."
https://kun.uz/uz/news/2022/11/22/jizzaxda-bosqinchilik-va-talonchilik-qilgan-shaxs-ushlandi,2022-12-01 20:15:03.663569,"Jizzax viloyati IIB axborot xizmatining xabar berishicha, Jizzax shahridagi xonadonlardan biriga bosqinchilik qilib kirgan va talonchilik sodir etgan shaxs ushlangan.Ma’lum qilinishicha, Jizzax shahridagi bozorda savdo faoliyati bilan shug‘ullanuvchi fuqaro Sayljoyi mahallasidagi yashash xonadonida 2008 yilda tug‘ilgan farzandini yolg‘iz qoldiradi.Kunduz kuni soat taxminan 11:00 larda noma’lum shaxs eshikni taqillatib keladi va bolaga sumalak sotib yurganini aytadi. So‘ng hojatxonaga kirib chiqishi kerakligini aytib, voyaga yetmagan bolaga zo‘rlik ishlatadi va xonadonga kiradi.Bosqinchi xonadonga kirgach bolani qo‘rqitib, uning qo‘l va oyoqlarini bog‘lab qo‘yadi. Keyin xonadonda bo‘lgan seyf ichidagi 8 million so‘m va 1700 AQSh dollarini, yana 35,6 million so‘mlik tilla taqinchoqlarni olib chiqib ketadi. U ketishida yog‘och narvon orqali qo‘shnining hovlisiga o‘tib, voqea joyidan yashirinadi.Jizzax shahar IIB tomonidan holat yuzasidan jinoyat ishi qo‘zg‘atilib, olib borilgan tezkor qidiruv tadbirlari natijasida gumonlanuvchi tez orada qo‘lga olinadi.Gumonlanuvchining shaxsiga aniqlik kiritilganda, u Samarqand viloyati Jomboy tumanida yashovchi, 2000 yilda tug‘ilgan, avval ham o‘g‘rilik qilgani uchun sudlangan shaxs bo‘lib chiqqan.Qayd etilishicha, hozirda holat yuzasidan tergov harakatlari olib borilmoqda.Avvalroq, Toshkentda o‘zini ichki ishlar xodimlari deb tanishtirib, bosqinchilik sodir etgan shaxslar ushlangandi."
https://kun.uz/uz/news/2022/11/22/jizzaxda-mast-er-xotinini-urib-oldirdi,2022-12-01 20:15:05.085408,"Jizzax viloyati Sharof Rashidov tumani hokimligi axborot xizmatining xabar berishicha, 2022 yil 15 noyabr kuni soat 16:53 larda Sharof Rashidov tumanida mast er xotinini do‘pposlab, uning vafot etishiga sababchi bo‘lgan.Sharof Rashidov tumani “Yangidiyor” MFYda yashovchi 1972 yilda tug‘ilgan erkak mast holda qo‘li bilan xotini, 1983 yilda tug‘ilgan ayol tanasining turli joylariga urgan. Oqibatda, og‘ir tan jarohatlari olgan ayol voqea joyida vafot etgan.Qayd etilishicha, hodisa yuzasidan jinoyat ishi qo‘zg‘atilib, hozirda dastlabki tergov harakatlari davom etmoqda.Shuningdek, viloyat prokuraturasi, viloyat IIB mas’ul rahbarlari, tuman sektor rahbarlari va boshqa mutasaddilar hamda mahalla ahli ishtirokida mazkur jinoyat muhokama qilingan.Avvalroq, Jizzax viloyati Forish tumanida mast cho‘pon ikki nafar sherigini pichoqlab o‘ldirgandi."
https://kun.uz/uz/news/2022/11/22/xotinining-6-ta-qovurgasini-urib-sindirgan-erga-hukm-oqildi,2022-12-01 20:15:06.527427,"Ma’lum bo‘lishicha, shu yilning 23 iyul kuni sudlanuvchi va uning shar’iy nikohida bo‘lgan ayol o‘rtasida kelishmovchilik kelib chiqqan. Janjal er-xotin bir-birini pichoqlashigacha borib yetgan.Og‘ir jarohat olgan ayol ko‘chaga qochib chiqishga muvaffaq bo‘lgan va ichki ishlar hamda tez tibbiy yordamga qo‘ng‘iroq qilgan. Shifokorlar ayolga birinchi yordam ko‘rsatgach, uni shifoxonaga olib ketishgan.21 noyabr kuni jinoyat ishlari bo‘yicha Yangihayot tuman sudida ushbu jinoyat ishi ko‘rib chiqildi.“O‘sha kuni u televizor ko‘rib yotgan edi, ko‘zim ketib uxlab qolgan vaqtimda ustimga chiqib, meni qo‘llari bilan bo‘g‘ayotgandi. Shunda cho‘chib ketib, “Nima qilyapsiz?” deb uni oyoqlarim bilan tepdim. Shundan keyin u qo‘llarini bo‘ynimdan oldi, ammo harakatimdan jahli chiqib, men rosa kaltakladi. “Dod” deb baqirdim, o‘zimni himoya qilish maqsadida yostig‘imning tag qismida bo‘lgan oshxona pichog‘ini olib, uni o‘zimdan uzoqlashtirmoqchi bo‘ldim. U “Seni o‘ldiraman, bolalarni Bolalar uyiga topshiraman”, dedi. Qo‘limdagi pichoqni ko‘rib, pichoq ushlagan qo‘limni ushlab olib, pichoqni tashlashimni, shunday qilsam urmasligini aytdi. Gaplariga ishonib, pichoqni yerga qo‘ygandim, u pichoqni olib menga tashlandi. Chap qo‘lim bilan o‘zimni himoya qildim. Uni oyog‘im bilan tepib o‘rnimdan turdim va kiyimlarimni olgancha ko‘chaga qochdim. Tashqariga chiqib, 102 xizmatiga va tez yordamga qo‘ng‘iroq qildim. Tez tibbiy yordamdagilar kelib, menga yordam ko‘rsatishdi hamda shifoxonaga olib ketishdi”, deydi jabrlanuvchi.Aniqlanishicha, sudlanuvchi ayolining 5 qovurg‘asini sindiradi. Bundan tashqari, tekshiruvlar davomida ayolda bosh miya yopiq jarohati, bosh miya chayqalishi, qo‘l va oyoqdagi ko‘plab kesilgan yaralar, ikkala ko‘zosti, chap yelka sohalarida qontalashlar aniqlangan. Bularning barchasi sud-tibbiy ekspertizasida o‘z tasdig‘ini topgan.Sudlanuvchi suddagi chiqishida ayolining yuziga tarsaki tushirganini tan olgan, lekin uning qovurg‘alarini urib sindirmaganini ta’kidlagan.“Jabrlanuvchi mening ikkinchi turmush o‘rtog‘im. Unga aliment pullarini o‘z vaqtida to‘lay olmaganim uchun ma’muriy javobgarlikka tortilib, ma’muriy qamoq jazosini o‘tab chiqqanman. Ammo keyinchalik u bilan munosabatlarim yaxshilanib, birga ko‘rishib turganmiz. O‘sha kuni nafsoniyatimga tegdi, so‘ng o‘zaro tortishib qoldik, qo‘lim bilan ayolimning yuziga ikki marta urdim. Shunda ayolim yostig‘ining tag qismidan pichoqni olib, menga bir necha jarohat yetkazdi. So‘ng pichoqni ushlagan qo‘lidan pichoq aralash ushlab oldim. Talabimdan keyin pichoqni tashladi, so‘ng uni bir tepganim uchun kiyimlarini olib ko‘chaga chiqib ketdi. Olgan jarohatlarim oqibatida ko‘p miqdorda qon yo‘qotib, uxlab qoldim. Ichki ishlar organlari xodimlari kelib uyg‘otishdi. Ayolimga pichoq bilan tan jarohati yetkazmadim va bunday maqsadim ham bo‘lmagan. Xotinimning qo‘li va badanidagi kesilgan jarohatlar pichoqni uning qo‘lidan olish jarayonidagi olgan tan jarohatlar bo‘lishi mumkin. Ayolimning qovurg‘alaridagi sinishlar qanday sodir bo‘lganini bilmayman. U shaxsiyatimga tekkani uchun ushbu janjal kelib chiqdi. Aybimni tushunib yetdim, qilmishimdan pushaymonman”, deydi sudlanuvchi.E’tiborlisi, tergov davomida ashyoviy dalil sifatida rasmiylashtirilgan pichoqda na sudlanuvchi va na jabrlanuvchining barmoq izlari aniqlangan.Jabrlanuvchining advokati so‘nggi paytda xotin-qizlarga zulm kuchayayotganini ta’kidlab, suddan boshqa mushtumzo‘r erlarga saboq bo‘lishi uchun ham sudlanuvchini 6 yil muddatga ozodlikdan mahrum qilishni, sudlanuvchining himoyachisiga esa yengilroq jazo berilishini so‘radi.Sud tomonidan qonunbuzar 2 yilga ozodlikdan mahrum etildi."
https://kun.uz/uz/news/2022/11/22/ikigai-yashash-uchun-sabab-siz-oz-ikigaingizni-topdingizmi,2022-12-01 20:15:07.975692,"Ikigai nimani anglatadi?Ikigai yaponcha tushuncha bo‘lib, “bo‘lish sababi” degan ma’noni anglatadi. Yapon tilida «Iki» — «hayot», «gai» esa qiymatni ifodalaydi. Ikigaʼingiz hayotingizning maqsadi yoki baxtingizdir. Bu sizga quvonch keltiradigan va har kuni o‘rningizdan turishga ilhomlantiradigan narsa.Shuni ta’kidlash kerakki, an’anaviy yapon falsafasi sizning baxtingizni topishga qaratilgan bo‘lsa-da, g‘arbiy talqinda ikigai orzungizdagi martabani topish usuli sifatida ishlatilgan.Ikigai’ning g‘arbiylashtirilgan versiyasida aytilishicha, agar sizning karerangiz ushbu to‘rtta xususiyatni o‘z ichiga olca, demak siz o‘zingizning orzungizdagi ishni topgansiz:Nega ikigai muhim?Yaponiya o‘rtacha umr ko‘rish bo‘yicha dunyoda ikkinchi o‘rinda turadi, ayollar 88,09 yil, erkaklar esa 81,91 yil umr ko‘rishadi. Garchi ovqatlanish ratsioni muhim rol o‘ynashi haqiqat bo‘lsa-da, ko‘pchilik yaponiyaliklar ikigai ularning uzoq umr ko‘rishlari va baxtli hayot kechirishi bilan bog‘liq deb hisoblashadi.Uzoqroq va baxtli hayot kechirishdan tashqari, ikigaiʼngizni bilish sizga yordam berishi mumkin:O‘z ikigaʼingizni bilsangiz va uning ma’nosini tushunsangiz, o‘zingiz orzu qilgan va jamiyatga kerak bo‘lgan ish bilan uyg‘un bo‘lasiz.Ikigai qanday paydo bo‘lgan va nima uchun mashhur bo‘lib bormoqda?Okinava materikdan janubda joylashgan Yaponiya oroli. Orol dunyodagi 100 yoshdan oshgan odamlarning eng yuqori nisbatiga ega va Ikigai Okinava madaniyatida katta rol o‘ynaydi.Ammo bu yapon siri nafaqat keksalar bilan bog‘liq. Bu Yaponiyada ham, undan tashqarida ham mazmunli ish hayotiga qiziqqan yosh avlodlar orasida mashhur bo‘lib bormoqda.Ikigaiʼngizni kashf qilish uchun 3 qadamIkigaiʼni kashf qilishga yordam beradigan uchta asosiy qadam:Ikigai’ni topish uchun savollarga javob bering:1. Siz nimani yaxshi ko‘rasiz?O‘zingiz yaxshi ko‘rgan ish bilan shug‘ullanasizmi?Ish vaqti tugagandan ko‘ra ishga borishdan ko‘proq zavqlanasizmi?Ishingiz natijalari ruhiyatingizga ta’sir qiladimi?2. Nimani yaxshi bilasiz?Odamlar sizdan ishingiz bilan bog‘liq mavzularda maslahat so‘rashadimi?Ishingizning sizga oson qismlari bormi?Ishingizda eng yaxshilardanmisiz?Ishingizda mutaxassis bo‘lishni xohlaysizmi?Odamlar sizni sevimli mashg‘ulotingiz yoki hunaringiz uchun maqtashadimi?Ishingizning ustasi bo‘lishni xohlaysizmi?3. Dunyoga nima kerak?Ishingizga bozorda talab yuqorimi yoki keraklimi?Kelgusi yilni, 10 yilni va 100 yilni tasavvur qiling — ishingiz qimmatli bo‘ladimi?Siz ijtimoiy, iqtisodiy yoki ekologik muammoni hal qilyapsizmi?4. Nima uchun to‘lash mumkin?Qilayotgan ishingizni boshqalar ham bajara oladimi?Siz yaxshi kun kechirasizmi/ishingizni bajarib yaxshi pul topasizmi?Sog‘lom raqobat darajasi bormi?Agar siz har bir savolga “ha” deb javob bergan bo‘lsangiz, o‘z ishingizni qilishda davom eting! Sevimli mashg‘ulotingizni orzungizdagi kasbga aylantirish uchun qadamlar qo‘yishingiz mumkin.Agar javoblaringiz yo‘q bo‘lsa-chi?Ikigai’ngizni topish uchun 4 qadam1-qadam. Kichik maqsadlarni yaratingBa’zi yechimlar haqida fikr yuritganingizdan so‘ng ulardan aniq yillik maqsadlarni yaratish uchun foydalaning. Yillik maqsadlaringizni yozib bo‘lgach, ularga erishishingizga yordam beradigan kichik oylik maqsadlarni yarating.2-qadam. Uni rejalashtiringKeyinchalik, haftalik (yoki hatto kunlik) maqsadlarni yaratish uchun oylik maqsadlaringizdan foydalaning.Misol uchun, oylik maqsadingiz yetakchilikni rivojlantirish bo‘yicha treningga borish bo‘lsa, birinchi haftalik maqsadingiz nufuzli o‘quv dasturlarini tadqiq qilish bo‘lishi mumkin.Endi sizda uzoq va qisqa muddatli maqsadlar ro‘yxati bor, ularni jadval, taqvim yoki daftar yordamida tartibga soling.Agar unutib qo‘ysangiz, rejalaringizni yozib ofisdagi e’lonlar taxtasiga yoki muzlatkich eshigiga yopishtirishingiz mumkin.3-qadam. Qo‘llab-quvvatlash tizimini yaratingMaqsadingizni topish haqida gap ketganda, qo‘llab-quvvatlash tizimi bebahodir.Qo‘llab-quvvatlash tizimini yaratish uchun murabbiy, o‘qituvchilar va shunga o‘xshash maqsadlarga erishgan boshqa mutaxassislarga murojaat qiling.O‘zaro munosabatlarni rivojlantiring va qo‘llab-quvvatlash tizimingizdan iloji boricha ko‘proq narsani o‘rganing.4-qadam. Uni sinab ko‘ringRasmiy rejangizni amalga oshirishga tayyor bo‘lganingizdan so‘ng, uni sinab ko‘rish vaqti keldi. Qisqa va uzoq muddatli maqsadlaringizga erishyapsizmi? Sizni bezovta qiladigan narsa bormi?Berilgan barcha savollarga hozir “ha” deb javob bera olasizmi? Aks holda, maqsad va rejalaringizni qayta ko‘rib chiqish vaqti keldi. Bu vaqtda so‘rash uchun yaxshi savol: “Men nima qilishim kerakligi yoki nima qilishni xohlayotganimga e’tibor qaratyapmanmi?”Ikigai’ngizni kashf qilish har doim ham oson emas, lekin ozgina qat’iyat bilan siz unga erishasiz. Bu jarayonda yengishingiz kerak bo‘lgan ba’zi qiyinchiliklar:Qanchalik kichik bo‘lmasin, maqsadlaringizga qarab harakat qilishda davom eting. Harakatlanishdan to‘xtamang.Vaqtni ehtiyojlaringizga mos ravishda tartibga solishingiz mumkin. Masalan, bu o‘z ustingizda ishlash uchun bir soat erta uyg‘onishni anglatadi. Yoki siz mashinada bo‘lganingizda rivojlanishingiz uchun kerak bo‘lgan audiolarni tinglang.Maqsad sari harakat qilayotganingizda qo‘rquv bo‘lishi tabiiy. Ammo ozgina mashq qilsangiz, bu osonroq bo‘ladi."
https://kun.uz/uz/news/2022/11/21/qarshida-17-yoshli-qiz-is-gazidan-zaharlanib-vafot-etgani-aytilmoqda,2022-12-01 20:15:09.355059,"Ijtimoiy tarmoqlarda Qarshi shahrida abituriyent qiz ijarada yashagan uyida is gazidan zaharlanib vafot etgani haqida xabarlar tarqaldi. Qashqadaryo viloyati prokuraturasi matbuot xizmati rahbari Sohibjon G‘aybullayev hodisa yuzasidan Kun.uz’ga ma’lumot berdi.Ma’lum bo‘lishicha, 2022 yil 20 noyabr kuni ertalab Qarshi shahri Mahallot mahallasidagi xonadonlardan birining hammomidan 2005 yilda tug‘ilgan qizning jasadi topilgan.Dastlabki surishtiruvda aniqlanishicha, Koson tumanida yashovchi qiz Qarshi shahridagi o‘quv kurslaridan birida o‘qigan va jasadi topilgan xonadonda ijarada turgan.S.G‘aybullayevning aytishicha, hozirda Qarshi shahar prokuraturasi tomonidan tergovga qadar tekshiruv harakatlari olib borilmoqda.Qiz is gazidan vafot etganlikda gumonlanmoqda. Holat yuzasidan ekspertiza tayinlangan. Uning xulosalariga ko‘ra qizning nima sababdan vafot etganiga oydinlik kiritiladi.«O‘zbekistonda sovuq mavsum boshlanganda is gazi bilan zaharlanish holatlari sodir bo‘ladi. Aksariyat hollarda is gazi bilan zaharlanish isitish pechlari mo‘risining yaxshi tozalanmasligi yoki isitish pechlarini o‘rnatishda e’tiborsizlik qilish ortidan kelib chiqadi. Fuqarolardan isitish pechlariga, mo‘rilariga e’tiborli bo‘lishlarini iltimos qilamiz», deydi Sohibjon G‘aybullayev.Avvalroq, Jizzaxda uch kishi, Xorazmda ikki kishi is gazidan zaharlanib vafot etgandi. Ulardan uch nafari voyaga yetmagan bolalar bo‘lgan. "
https://kun.uz/uz/news/2022/11/21/ozbekneftgaz-samaradorlikning-muhim-korsatkichlari-tizimini-kpi-joriy-qilishda-ozarbayjonnin,2022-12-01 20:15:10.751788,"Samarqand shahrida bo‘lib o‘tgan iqtisodiy forumda “O‘zbekneftgaz” AJ Boshqaruvi raisi Mehriddin Abdullayev va “SOCAR” kompaniyasi Vitse-prezidenti Rafiga Guseyzoda tomonidan imzolangan Memorandum hamda ushbu kompaniyalar o‘rtasidagi neft-gaz sohasida hamkorlikni kengaytirish yo‘nalishida 2022 yil 5 iyulda ishlab chiqilgan “Yo‘l xaritasi”ga asosan HR departamentining xodimlarni baholash va rag‘batlantirish yo‘nalishida faoliyat olib boruvchi xodimlar Ozarboyjonda xizmat safarida bo‘lishdi.Tashrif doirasida “SOCAR” davlat neft kompaniyasidagi xodimlarning samaradorligini baholash va ularni rag‘batlantirish tizimi batafsil o‘rganib chiqildi. Tanishuv asnosida kompaniya mutaxassislari tomonidan samaradorlikni baholash (KPI) tizimini joriy etish bosqichlari, aniqlangan strategik maqsad va vazifalar, maqsadlar ustuvorligini belgilash, strategik maqsadlarni tarkibiy bo‘linma darajasiga pog‘onalash, xodimlarga samaradorlik ko‘rsatkichlarini belgilash hamda korporativ miqyosida yo‘lga qo‘yilgan baholash jarayonlari to‘g‘risida batafsil ma’lumot berildi.Delegatsiya a’zolari, “SOCAR” davlat neft kompaniyasining bosh ofisi, tarkibiy bo‘linmalari hisoblangan “Azneft” AJning “Bibi-eybat” koni, Boku oliy neft maktabi, Qobuston regional ta’lim markazida bo‘lishdi.Shu bilan birga “O‘zbekneftgaz” AJ mutaxassislari tomonidan kompaniyada bu yo‘nalishda amalga oshirilayotgan jarayonlar to‘g‘risida fikr mulohazalar bildirilib, hamkasblar o‘rtasida tajriba almashinuviga erishildi.Tashrif yakunida “SOCAR” davlat kompaniyasi tegishli tarkibiy bo‘linmalar rahbarlari bilan rasmiy uchrashuv bo‘lib o‘tdi. Bunda “O‘zbekneftgaz” kompaniyasida KPI tizimini joriy etishda amalga oshirilayotgan jarayonlar to‘g‘risida taqdimot qilindi. Kelgusida kompaniyalar mutaxassislari o‘rtasida samaradorlikni boshqarish, samaradorlikni baholash yo‘nalishlarida amalga oshiriladigan ishlar to‘g‘risida rejalar muhokama qilindi. “SOCAR” kompaniyasida bo‘lib, u yerda tajriba almashib qaytgan mutaxassislar ushbu xorijiy kompaniyada orttirgan o‘z bilim va ko‘nikmalarini Jamiyatda faoliyat yuritayotgan hamkasblari bilan o‘rtoqlashishdi. O‘zaro muloqot va davra suhbatlari, seminarlar tashkil etilib, kompaniyadagi faoliyat borasida tushunchalar berildi. Ta’kidlash joizki, “O‘zbekneftgaz” AJ tomonidan samaradorlikning muhim ko‘rsatkichlari tizimi (KPI) joriy qilishning navbatdagi bosqichini amalga oshirish ishlari boshlangan bo‘lib, hozirda ushbu tajriba va ko‘nikmalarni jamiyatda joriy etish orqali kompaniya menejyerlari hamda xodimlari bilan loyihani yakuniga yetkazishga bel bog‘langan.Eslatib o‘tamiz, “Ishlab chiqarish jarayonlarining samaradorligini oshirish tizimidagi yondashuvlarni o‘rganish” yo‘nalishi doirasida “O‘zbekneftgaz” AJning bir guruh mutaxassislari Geydar Aliyev nomidagi neftni qayta ishlash zavodiga tashrif buyurishgan edi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/11/21/luvr-muzeyida-ozbekistonga-bagishlangan-korgazma-ochilish-arafasida,2022-12-01 20:15:12.146292,"Kun.uz muxbirining Parijdan xabar berishicha, ko‘rgazma hali rasman ochilmagan bo‘lsa-da, unga qiziqish yuqori. Muzeydagi O‘zbekiston uchun ajratilgan zallar gavjum ekanidan ham buni sezish qiyin emas. Ko‘rgazma rasman O‘zbekiston Prezidenti tashrifi doirasida ochiladi.Ta’kidlash kerakki, ko‘rgazma Buyuk Ipak yo‘li tarixi haqida hikoya qiladi va ikki ming yildan ortiq vaqtni qamrab oladi. Ko‘rgazmadan 168 ta muzey eksponati, xususan, O‘zbekistonning 13 ta muzeyidan 137 ta, shuningdek, dunyoning yetakchi muzeylaridan 31 ta eng qimmatli eksponatlar taqdim etiladi, ularning aksariyati birinchi marta namoyish etilmoqda.Ko‘rgazma kelgusi yilning 6 martiga qadar davom etadi.Abror Zoxidov,
Parij"
https://kun.uz/uz/news/2022/11/21/samarqandda-mahallaning-qimorboz-raisi-ishdan-olindi,2022-12-01 20:15:13.536137,"Samarqand viloyati Mahalla va nuroniylarni qo‘llab-quvvatlash boshqarmasi axborot xizmatining Kun.uz’ga ma’lum qilishicha, mahalla raisi bugun, 21 noyabr kuni ishdan olingan.“Arslonov 2016 yildan beri Qozoq Nayman mahallasida raislik qilib kelgan. 2022 yilgi saylovlarda ham ushbu lavozimga uning o‘zi tasdiqlangan. Raisning qimor o‘ynayotgani aks etgan suratlar ijtimoiy tarmoqlarda tarqalgach, bu mahalla faollarining noroziligiga sabab bo‘lgan va ularning talab-xohishi bilan o‘zi ishdan bo‘shash to‘g‘risida ariza yozgan. Uning o‘rniga ushbu mahalladagi xotin-qizlar faoli vaqtincha rais vazifasiga tayinlangan”, - dedi Mahalla va nuroniylarni qo‘llab-quvvatlash boshqarmasi axborot xizmati.Ma’lumot uchun, Arslonov mahalla raisligiga saylangunga qadar Samarqand viloyati IIB yo‘l harakati xavfsizligi boshqarmasida ishlagan."
https://kun.uz/uz/news/2022/11/20/angrenda-20-sotix-yerni-firibgarlik-bilan-9-ming-dollarga-sotayotgan-shaxs-ushlandi,2022-12-01 20:15:14.939060,"Toshkent va Qashqadaryo viloyatlarida yer maydonlari savdosi bilan bog‘liq firibgarlik holatlari fosh etildi. Bu haqda Iqtisodiy jinoyatlarga qarshi kurashish departamenti axborot xizmati xabar berdi.Qayd etilishicha, Bosh prokuratura huzuridagi departament hamda DXXning Angren shahri bo‘limlari tomonidan tezkor tadbir o‘tkazilgan. Unda fuqaro U.N. fuqaro M.A.ning ishonchiga kirib, unga Mustaqillik ko‘chasida joylashgan 20 sotix zaxiradagi yer maydonini 18 ming dollar evaziga go‘yoki yuqori lavozimda ishlovchi tanishlari yordamida nomiga rasmiylashtirib berishini aytib, oldindan 9 ming dollarni olgan vaqtida ashyoviy dalillar bilan ushlangan.Shu kabi, departamentning Nishon tumani bo‘limi tomonidan IIB xodimlari bilan hamkorlikda o‘tkazilgan tezkor tadbirda fuqarolar E.Sh. va I.Sh. «Yuksalish» MFY hududidan otasi I.B.ga dehqon xo‘jaligi yuritish uchun ajratilgan 35 sotix hamda ushbu joyga tutash 50 sotix zaxiradagi yer maydonini tanishlari yordamida fuqaro M.A.ga olib berish evaziga 125 million so‘mni olgan vaqtlarida ashyoviy dalillar bilan ushlangan.Mazkur holatlar yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atilib, tergov harakatlari o‘tkazilmoqda."
https://kun.uz/uz/news/2022/11/19/navoiyda-2-nafar-soliqchi-pora-olayotganda-ushlandi,2022-12-01 20:15:16.432358,"Ijtimoiy tarmoqlarda Navoiy viloyatida soliq idorasi xodimlari tezkor tadbirda qo‘lga olingani haqidagi xabarlar tarqaldi. Navoiy viloyati prokuraturasi holat yuzasidan rasmiy bayonot berdi.Ma’lum qilinishicha, Navoiy viloyati davlat soliq idorasi xodimlari Z.A. va B.Sh. hududdagi MChJlardan biriga qarashli kafeda o‘tkazilgan sayyor soliq tekshiruvi natijasini tadbirkor foydasiga ijobiy hal qilib berish evaziga 10 000 AQSh dollari talab qilgan. Ular 2022 yil 18 noyabr kuni Navoiy shahrida kelishilgan puldan 9 000 dollarini MChJ rahbaridan olgan vaqtida huquqni muhofaza qiluvchi organlar tomonidan o‘tkazilgan tezkor tadbirda ushlangan.
 
Holat yuzasidan Z.A. va B.Sh.ga nisbatan Jinoyat kodeksining 210-moddasi 2-qismi bilan jinoyat ishi qo‘zg‘atilgan.Prokuratura bayonotiga ko‘ra, jinoyat ishi yuzasidan Navoiy viloyat prokuraturasi tomonidan olib borilayotgan tergov harakatlari davomida qamoqqa olish tarzidagi ehtiyot chorasi qo‘llangan."
https://kun.uz/uz/news/2022/11/19/ozbekneftgaz-ishchi-guruh-suyultirilgan-gaz-ishlab-chiqarish-holatini-organish-maqsadida-muborak-gazni-qayta-ishlash-zavodida-boldi,2022-12-01 20:15:17.839583,"Tashrif davomida, 2022 yilda zavodning mavjud ishlab chiqarish quvvatlaridan samarali foydalanish, qurilmalarning uzluksiz ishlatilishini ta’minlash bo‘yicha amalga oshirilayotgan ishlar muhokama qilindi. Loyihalashtirilayotgan elementar oltingugurt ajratib olish qurilmasining qurilish maydoni, qurilmalarda ta’mirlash jarayonlari va gazni propan-butan ajratib olish qurilmalarining ishlash holati esa joyida nazorat qilindi.Birinchi navbatda aholining maishiy ehtiyoji va ijtimoiy soha obektlari uchun “Hududgazta’minot” AJning hududiy filiallariga suyultirilgan gaz mahsuloti kelishilgan jadvallar asosida yetkazib berish bo‘yicha mas’ullarga topshiriqlar berildi. Ta’kidlash kerakki, amalda 505,8 ming tonna suyultirilgan gaz yetkazib berish rejalashtirilgan bo‘lib, amalda 506,3 ming tonna rejaga nisbatan 100,1% (o‘sish surati 104,6%) yetkazib berildi.Boshqaruv raisi 2022-2023 yil kuz-qish mavsumida suyultirilgan gaz ishlab chiqarish va iste’molchilarga yetkazib berish yo‘nalishida bir qator chora-tadbirlar belgilab olinganini bildirib, 24/7 rejimda tashkil qilingan navbatchilik ishlarini nazorat qilish bo‘yicha vazifalarni belgilab berdi.Muborak gazni qayta ishlash zavodida mavjud tabiiy gaz tarkibidan propan-butan aralashmalari ajratib olish bilan suyultirilgan gaz ishlab chiqarish qurilmalari faoliyatini uzluksiz nazoratda ushlash va ishlab chiqarish hajmiga salbiy ta’sir ko‘rsatishi mumkin bo‘lgan omillarni o‘z vaqtida bartaraf etish lozimligini ta’kidladi.Muborak gaz qazib chiqarish zavodida energiya tejamkor texnologiyalar asosida yangi mini gradirnilarni qurish loyihasi, sanoat oqova suv tizimlarini 2-bosqichga ajratib rekonstruksiya qilish ishlari yuzasidan topshiriqlar berildi. 4-sonli tabiiy gazni oltingugurt birikmalardan tozalash sexining 16,17,18-texnologik bloklarida №1-bosqich asutp tizimini modernizatsiya qilish, 14-sonli tabiiy gazni oltingugurt birikmalardan tozalash sexining 19,20,21-texnologik bloklarida №2-bosqich asutp tizimini modernizatsiya qilish, 4-sonli sexning chiqarish jarayoni uchun muhim bo‘lgan plunjirli nasos o‘rniga yangi zamonaviy nasoslarga almashtirish masalalari tahliliy muhokama qilindi.Suyultirilgan gaz ishlab chiqarish ko‘rsatkichlarining bajarilishini ta’minlash maqsadida, Muborak gazni qayta ishlash zavodidagi 2022 yilning o‘tgan davrida siquv kompressor stansiyasining 2 dona NK-16-18STD rusumli gazoturbinali dvigatellari “KMPO” AJda (Rossiya) kapital ta’mirlash ishlari amalga oshirildi.Qurilmalardagi mavjud turbodetander agregatlarini barqaror ishlatish uchun “Maxsusenergogaz” AJ va Ukrainaning “Turbogaz” kompaniyasi mutaxassislarini jalb qilgan holda texnik xizmat ko‘rsatish va ta’mirlash ishlari amalga oshirildi.Boshqaruv raisi mavsumda jami 328,2 ming tn, shundan 2022 yilning oktyabr-dekabr oylarida 156,9 ming tn va 2023 yil yanvar-mart oylarida 171,3 ming tonna suyultirilgan gaz ishlab chiqarilishi rejasini so‘zsiz bajarish lozimligini bildirdi.Ta’kidlash kerakki, yangi quvvatlar foydalanishga topshirilishi natijasida zavodning yillik quvvati 29,5 milliard kub metr gazni qayta ishlash darajasiga yetkazildi. Boshqaruv raisi eng avvalo ishchi-xodimlar uchun kuz-qish mavsumida yetarli sharoitlarni yaratish, ular bilan bog‘liq muammoli masalalar yuzaga kelganda, qisqa fursatda bartaraf etish bo‘yicha ko‘rsatmalar berdi.Bugungi kunda, zavod tomonidan bir kunda 51,8 mln kub metr (shundan qo‘shma korxonalarga tegishli miqdori – 13,5 mln kub metr) tabiiy gaz qayta ishlanmoqda. Tabiiy gazni qayta ishlash natijasida, 1 166 tonna suyuq uglevodorodlar (shundan 860 tonna suyultirilgan gaz) va 1000 tonnaga yaqin oltingugurt mahsuloti ishlab chiqarilmoqda.Respublika aholisi va boshqa turdagi iste’molchilarning tabiiy gazga bo‘lgan ehtiyojini to‘liq qondirish maqsadida, zavod tomonidan bir kunda “O‘ztransgaz” AJ magistral gaz quvurlariga 47,0 mln kub metr (shundan qo‘shma korxonalarga tegishli miqdori – 12,4 mln kub metr) tovar gaz, hamda “Hududgazta’minot” AJga 850 tonnaga yaqin suyultirilgan gaz (aholining maishiy ehtiyojlari uchun) vagon va avto sisternalar orqali yetkazib berilmoqda.“O‘zbekneftgaz” AJ matbuot xizmati Ⓣ"
https://kun.uz/uz/news/2022/11/19/dunyo-boylab-yil-davomida-kutilgan-chegirmalari-va-ozbekistondan-buyurtma-berish-imkoniyati-mavjud-bolgan-7-ta-xorijiy-dokon,2022-12-01 20:15:19.913262,"Noyabr - yillik global chegirmalar oyi. Butun dunyodagi brendlar maxsus aksiyalar va katta chegirmalarni boshlaydi.Ro‘yxatda Toshkentga yetkazib berish imkoniyati mavjud bo‘lgan va noyabr oyida katta chegirmalar qilayotgan xorijiy internet-do‘konlar taqdim etilgan. Va ularning barchasidan Payme Visa virtual kartasi yordamida xarid qilish mumkin. Payme’dan Payme Visa nima va uni qanday ochish mumkinligi haqida havolada tanishib chiqish mumkin.AliexpressUshbu marketpleys haqida eshitmagan odamni topish qiyin. Bu Xitoy, Rossiya, Yevropa, Turkiya va boshqa ko‘plab mamlakatlar ishlab chiqaruvchilarining mahsulotlarini taklif qiluvchi global onlayn-savdo platformalaridan biridir. Bu yerda kiyim-kechak, maishiy texnika, oziq-ovqat mahsulotlari, shuningdek, uy, ofis, go‘zallik va salomatlik uchun mahsulotlar, mototsikllar, bolalar mahsulotlari va boshqa ko‘plab narsalarni topish mumkin.Global chegirmalar 24 noyabrda boshlanadi va 30 noyabrda tugaydi. Sotuvchilar 90% gacha chegirmalarni taklif qilishadi.Maslahat: vijdonsiz sotuvchiga uchrab qolmaslik uchun uning reytingiga e’tibor berish kerak - u 1000 dan past bo‘lmasligi lozim. Xaridorlarning, ayniqsa fotosuratlar bilan sharhlari ham muhim ahamiyatga ega - aynan ular sizga mahsulot qanday shaklda yetib kelishini va umuman u kelish kelmasligini bilishda yordam beradi.ASOSDunyoga mashhur onlayn-zamonaviy kiyim-kechak do‘koni bo‘lmish ASOS 900 dan ortiq xalqaro brendlarning mahsulotlarini taklif etadi. Sayt yoki ilovada ayollar va erkaklar kiyimlari, kosmetika mahsulotlari, aksessuarlar va poyafzallarga buyurtma berishingiz mumkin. Shuningdek, bu yerda mavsumiy va bayram munosabati bilan chegirmalar bo‘limi mavjud.Global chegirmalar 24 noyabrda boshlanadi va 30 noyabrda tugaydi.Maslahat: ASOS'da o‘zining yetkazib berish xizmati mavjud, ammo ular juda yuqori qiymatda. Internet-do‘kondan do‘stlar yoki qarindoshlar bilan birgalikda kiyimlar xarid qilish foydaliroq. Yoki internet-do‘konlardan xarid qilish va yetkazib berish xizmatidan foydalanish mumkin.iHerb Sog‘lom turmush tarzi uchun mahsulotlari bilan eng yirik onlayn-do‘konlardan biri. Bu yerda kattalar va bolalar uchun vitaminlar, organik parvarish va dekorativ kosmetika vositalari, tabiiy oziq-ovqat qo‘shimchalari, sport ovqatlanishi va fitnes uchun mahsulotlar, ekologik maishiy kimyo va uy hayvonlari uchun maxsus vitamin va minerallarni xarid qilish mumkin. iHerb mahsulotlari assortimenti turli xalqaro ishlab chiqaruvchilaridan 40 mingga yaqin mahsulotlarni o‘z ichiga oladi.iHerb har hafta turli mahsulotlarga chegirmalar qilishiga qaramay, mega chegirmalar davrida siz mahsulotlarni 70% gacha chegirma bilan xarid qilishingiz mumkin. Noyabr oyi super chegirmalari boshlanishi 21 noyabrga to‘g‘ri keladi.Maslahat: tarmoqda natijasida summa sezilarli darajada kamayadigan ko‘plab amaldagi promokodlarni topish mumkin. Buyurtmaga faqat bitta promokodni qo‘llash mumkinligiga qaramay, ulardan bir nechtasini kiritgan ma’qul - iHerb tizimi avtomatik ravishda foyda ko‘proq bo‘ladigan kodni tanlab oladi.RoseShopBu Koreya kosmetika va terini parvarish qilish mahsulotlarining katta assortimentiga ega onlayn-do‘kon. Saytda go‘zallik va salomatlik uchun mahsulotlar, jumladan yuz kremlari va niqoblari, zardoblar va tozalash vositalari, pardoz uchun kosmetik liniyalar, tana va soch parvarishi uchun mahsulotlar, sog‘lom turmush tarzini qo‘llab-quvvatlash uchun vitaminlar va probiotiklarga buyurtma berish mumkin.RoseShop butun yil davomida o‘zining yoqimli narxlari bilan barchaga mashhur. Noyabr oyida brendlar uchun 81% gacha chegirmalar boshlanib ulgurgan.Maslahat: saytda to‘plamga (masalan, mato niqoblar yoki patchlarga) buyurtma berish, mahsulotni donalab olgandan ko‘ra foydaliroq bo‘ladi - narxlar Toshkentdagiga o‘xshash.SheinShein - bu ayollar, erkaklar va bolalar uchun urfdagi va zamonaviy kiyimlarni eng yaxshi va hamyonbop narxlarda taklif qiluvchi mashhur onlayn-do‘kon. Kiyim-kechakdan tashqari, Shein’da uy bezaklari va oshxona buyumlari, saqlash va tashkillashtirish buyumlari, choyshab to‘plamlari, zargarlik buyumlari, go‘zallik mahsulotlari va elektronika buyumlarini topish mumkin.Shein’da noyabrdagi arzonlashtirilgan sotuv ertaroq boshlanadi, ya’ni boshlanib bo‘lgan va 29 noyabrda tugaydi. Do‘kon shundoq ham jozibador narxlarga 80% gacha chegirmalar taqdim etadi.Maslahat: do‘kon $129 (taxminan 1 430 000 so‘m) dan ortiq xaridlar uchun bepul yetkazib berish xizmatini va’da qiladi. Shuning uchun savatni do‘stlar, hamkasblar va qarindoshlar bilan birga yig‘ish foydaliroqdir.Spors DirectBu erkaklar, ayollar va bolalar sport kiyimlari va sport anjomlari sotiladigan onlayn-do‘kondir. Saytda turli brendlardan turli toifadagi 7000 ga yaqin mahsulotlar mavjud. Masalan, Spors Direct’da haqiqiy futbol butsalari, basketbolchilar poyafzali, yuguruvchilar uchun krossovkalar, suv o‘tkazmaydigan sport kiyimlari va sport aksessuarlarini xarid qilishingiz mumkin. Onlayn-do‘konda Adidas, Reebok, Nike, Puma, Skechers va boshqa ishlab chiqaruvchilarning tovarlarini sotib olish imkoniyatiga ega bo‘lasiz.Bu yerda global arzonlashtirilgan savdo atigi ikki kun - 25 va 28 noyabr kunlari bo‘lib o‘tadi. 80% gacha chegirmalar bo‘lishi kutilmoqda.ZaraBu feshn-sanoatida xalqaro muvaffaqiyatga ega bo‘lgan ispan brendidir. Zara 3000 dan ortiq do‘konlar va butun dunyo bo‘ylab yetkazib berish xizmati bilan onlayn-butiklarni o‘z ichiga oladi. Saytda yoki ilovada ayollar va erkaklar kiyimlari, poyafzal, aksessuarlar va parfyumeriya mahsulotlarini tanlash mumkin. Dizaynlar yoshlarbop, sport dizaynidan klassikagacha, hashamdordan amaldagi va o‘ta zamonaviy shakllarda xilma-xildir.Do‘konda keng ko‘lamli chegirmalar atigi ikki kun – 25 va 28 noyabr kunlari bo‘lib o‘tadi. Brend mahsulotlarning 90% gacha foyda bilan xaridini va’da qiladi.Maslahat: o‘lchamda adashmaslik uchun tanlangan modelning o‘lchov qatoridan keyin joylashgan saytdagi maxsus qo‘llanmadan foydalanish mumkin. Funksiya kiyim-kechakning santimetr birligida qaysi aylanalarga mo‘ljallanganligini ko‘rsatadi.Afsuski, dunyodagi barcha yirik do‘konlarda ham (masalan, Amazon) O‘zbekistonga o‘zining yetkazib berish xizmati mavjud emas. Biroq, ular katta chegirmalarga ega bo‘lgan juda ko‘p ajoyib mahsulotlarga ega. Bunday holda kerakli tovarlarni sotib oladigan va eshigingizgacha yetkazib beradigan transport kompaniyasi xizmatlaridan foydalanish mumkin. Masalan, Payme fintex kompaniyasining hamkori Globbing AQShdan xarid qilishda yordam beradi.Payme ilovasini yuklab olish.Reklama"
https://kun.uz/uz/news/2022/11/19/sabzi-bolmasa-ozbekning-uyida-palov-pishmaydi-gektariga-80-tonnagacha-hosil-olayotgan-karmanalik-sabzichilar,2022-12-01 20:15:21.873157,"“Jaloyirning sabzisi”, degan jumla Navoiy viloyatida “brend”ga aylangan. Mahalliy bozorlarda aynan Jaloyir qishlog‘ida yetishtirilgan sabzi xaridorgir. Karmana tumanida joylashgan ushbu qishloqni Navoiyning “o‘ra”si, desa ham bo‘ladi. Ayni kunlarda ham qishloq  dalalaridan sabzi hosili yig‘ishtirib olinmoqda. Karmana tumanidagi Jaloyir qishlog‘i aholisi har yili g‘alla o‘rimini intizorlik bilan kutishadi. Sababi, ular g‘alladan bo‘shagan maydonlarni fermer bilan o‘zaro kelishib, taqsimlab olishadi va poliz mahsulotlari, asosan sabzi yetishtirishadi. Fermerlarning o‘zi ham hududdagi ehtiyojmand oilalarga bo‘shagan yerlardan ajratishadi. Jaloyirliklar sabzichilik ortidan yaxshigina daromad qilishadi. Chunki ular yetishtirgan hosil ichki bozordan ortib, hatto eksportga ham jo‘natiladi. Ayni kunlarda ham yetishtirilgan sabzi yig‘ishtirib olinmoqda. Noyabrning ilk kunlari seryog‘in kelgani hosilni yig‘ishtirish ishlarini biroz ortga surdi. “Har yili yarim gektar, 30 sotix yer olib, sabzi ekamiz. Qishi bilan sotamiz. Shu dehqonchilikning orqasidan to‘ylar qildik. Mana, qishlog‘imiz ayollari birlashib, navbati bilan hosilni yig‘ishtirib olyapmiz. Sabzi bo‘lmasa, o‘zbekning uyida palov bo‘lmaydi. Sotib, shaharliklarni ham ta’minlaymiz. Sabzining mehnati og‘ir-u, lekin zarar ko‘rmaymiz. Shuning uchun har yili ekamiz”, — deydi Nargiza Hojiyeva.Yetishtirilayotgan sabzining urug‘ini ham jaloyirliklarning o‘zi tayyorlaydi. Dehqon Marhabo Rajabovaning ta’kidlashicha, fevral oyida har kim o‘z xonadoni tomorqasida urug‘lik uchun sabzi ekadi:“20 yildan beri sabzichilik bilan shug‘ullanamiz. Yer olishdan oldin sabzining urug‘ini tayyorlab olamiz. Fevral oyida urug‘lik uchun sabzi ekiladi va pishgach, urug‘i olinadi. Keyin ana shu urug‘dan kuzgi sabzi ekamiz. To‘g‘ri, sabzi bozordagi eng arzon poliz mahsulotlaridan biri. Ammo mehnati oson emas: unib chiqqan sabzi yagona qilinadi, o‘taladi”.Ayni kunlarda yig‘ishtirib olinayotgan hosilning bir qismi sotiladi, qolgani esa hovlilarda maxsus o‘ralarga ko‘mib qo‘yiladi. Oiladagi ehtiyojga qarab, bozorlarga bahorgi sabzi chiqquniga qadar kam-kamdan sotib boriladi.Allon mahallasi hokim yordamchisi Amriddin Akramovning ma’lum qilishicha, yaxshi dehqonlar gektaridan 70-80 tonnagacha hosil olishmoqda. Bu har gektardan 50-60 mln so‘m daromad degani.“Jaloyir hududida 5 ta mahalla bo‘lib, qishloq aholisi qachon g‘alla o‘rilar ekan, deya takroriy ekinni kutib turadi. Asosan sabzi ekiladi. Urug‘ini ham o‘zlari yetishtiradi, mehnatini ham o‘zlari qilishadi. Gektariga 80 tonnagacha hosil olishmoqda. Agar oila 20 sotix yerga sabzi ekkan bo‘lsa, kamida 10 mln so‘m daromad qiladi. Bozorda hech qanday qiyinchilik yo‘q. Chunki bu qishloqda yetishtirilgan sabzi doimo xaridorgir. Sababi, hududimizdagi ekin yerlari ancha hosildor, sug‘organda qotib yoki sho‘rlab qolmaydi. Natijada sabzi yer ostida qisilmaydi, chiroyli ko‘rinishda bo‘ladi”, — deydi Amriddin Akramov.Qishloqda har yili o‘rtacha 500 gektarga yaqin maydonga sabzi ekiladi va yuzlab oilalar sabzi sotib, daromad qiladi.Ruslan Saburov,
Kun.uz muxbiri
Montaj ustasi – Jahongir Aliboyev."
https://kun.uz/uz/news/2022/11/19/ayolga-zoravonlik-haqiqiy-erkakning-ishi-emas-ahvolimiz-haqida-boricha,2022-12-01 20:15:23.362660,"Nigora Adizova, “Sukut saqlama” (Nemolchi.uz) loyihasi mutaxassisi:— Loyihamizga besh yil ichida besh mingdan ortiq anonim murojaatlar yo‘llangan. Bizda er-xotin muammosiga bu uyda hal qilinadigan masala deb qaraladi. Ayollar zo‘ravonlikka uchraganda kimga yoki qayerga murojaat qilishni bilishmaydi. Uchastka noziriga borsa, u erkak kishi va bu vaziyatga aralashmaslikni ma’qul ko‘radi. Nozir uni himoya qilmagandan keyin ayol boshqalarga murojaat qilishi befoyda deb o‘ylaydi.Birinchi navbatda uchastka nozirlari, xotin-qizlar bilan ishlaydigan nozirlarning ishlash tizimini o‘zgartirishimiz kerak.Bizda xotin-qizlarni zo‘ravonlikdan himoya qilish mexanizmi yo‘q. Kaltaklangan, qochishga joy, najot izlayotgan ayol “102”ga murojaat qilganda uning uy manzili, shaxsi haqida ma’lumotlar so‘raladi. Murojaatchining kimligi qanday ahamiyatga ega bu yerda? Manzilni aniqlash tizimi orqali murojaat yo‘llangan joyni aniqlash mumkin-ku!Eng yomoni bu holatlar maishiy nizo deb niqoblanyapti. Bu maishiy nizo emas, chunki odam o‘ldirish, qotillikka yetaklayapti.Lola Saidova, yuridik fanlari doktori, professor, xalqaro ekspert:— Himoya orderlarida katta kamchiliklar bor. Order berilgan taqdirdayam, baribir ayol jabr ko‘ryapti: hech bo‘lmaganda atrofdagilar, jamoatchilik uni ayblab chiqadi. Fransiya tajribasida himoya orderi berilganda ayol uyda qoladi, erkak majburan uydan chiqariladi va ruhiy kasalliklar shifoxonasiga yotqiziladi. Zo‘ravonlik qilgan odamning psixikasi joyida emas deb hisoblanadi, chunki ruhan sog‘lom odamda zo‘ravonlikka moyillik bo‘lmaydi. Jarima bilan birga, u bilan ishlash bo‘yicha barcha xarajatlar ham erkakdan undiriladi.Zo‘ravonlikning har bir yo‘nalishiga alohida javobgarlik belgilash kerak. Sud statistikasi yuritilishi, jamoatchilik nazorati o‘rnatilishi kerak.300 nafar ayol inspektorlarni o‘qitdik, lekin 17,5 mln aholisi ayol bo‘lgan mamlakatda bu juda kam son. Respublikamizda 217ta reabilitatsiya markazlari bor edi. Afsuski, nima uchundir ularni kamaytirib, 29 taga tushirdik, nega? Bu bilan go‘yoki bizda hammasi yaxshi ekanini, reabilitatsiya markazlariga ehtiyoj kamligini ko‘rsatmoqchi bo‘lyapmizmi?Gender tenglik bilan feminizmni aralashtirmaslik kerak. Gender tenglik faqat ayollar huquqlari degani emas, bu erkakning gardaniga hamma narsani yuklamaslik, uni doimiy ravishda bosimda yashashiga yo‘l qo‘ymaslik degani. Bolaligidan “uy qilasan, to‘y qilishing kerak” degan bosim ostida yashab yuragi dosh berolmay o‘lib ketayotgan erkaklarimiz bor. Buniyam o‘ylash vaqti keldi. Gender tenglik aslida erkaklar uchun ham foydali.Barnogul Sanaqulova, iqtisod fanlari doktori, professor:— Bir oyda O‘zbekistonda 7ta ayolni o‘ldirib yuborishyapti. Bu o‘sha ayol o‘ldirilgan oilaning muammosi emas. Aslida bir ko‘chada bir ayol o‘ldirilgan va bunga hech kim qat’iy chora ko‘rmayotgan, normal qabul qilayotgan bo‘lsa, bu ko‘chaning, shu hududning, o‘sha jamiyatning o‘zi zo‘ravonlarga to‘la ekanidan dalolat. Bu aslida hukumatga juda yomon signal bo‘lishi kerak. To‘g‘ri, oxirgi 3 yil ichida bu borada ko‘plab qonun-qarorlar qabul qilindi, lekin buni ishlatish kerak.Zo‘ravonlikka duch kelganda ayol qanday yo‘l tutishi kerakligi haqida aniq yo‘riqnoma bo‘lishi kerak va buni har bir ayol bilishi kerak. Mas’ul tashkilotlar shu tizimni yaratib berishi zarur. Shuncha ayol o‘ldirilyapti, lekin hamma tashkilotlar jim. Boshqa mamlakatda shu ish sodir bo‘lganda qo‘mita raisi iste’fo berardi, bo‘lmasa xalq yo‘l qo‘ymasdi boshqa ishlashiga.Quyi Chirchiqda ayol bir kun oldin bolalarning oldida bemalol kaltaklanyapti, ertasiga uyiga kirib borib o‘ldirilyapti. O‘sha holatdan keyin tizimdagi qaysi mutasaddilarga chora ko‘rilgani, nima jazo qo‘llangani, umuman o‘sha mahalladan nima ish qilingani haqida biror ma’lumot berilmadi. Rasmiylar tomonidan maxsus guruh tashkil qilinishi va ular borib o‘sha mahalla bilan ishlashi, psixologlar qotilning psixikasini o‘rganishi, unda qachon va nima sababdan bunday xarakter shakllanganini o‘rganishi kerak edi. Bu keyingi qotilliklarning oldini olish uchun xizmat qilardi. Qotillikka, zo‘ravonlikka jim qarab turilmasligini anglatardi. Ayolning yetim qolgan ikkita bolasining taqdiri nima bo‘ladi, ular bilan kim shug‘ullanyapti? Bu bolalarda qolgan ruhiy jarohatlar ularga qanday ta’sir qiladi?Bugun xotin-qizlar masalalariga mas’ul tashkilotlarning ishlamayotganligi ertaga davlatga juda qimmatga tushadi. Zudlik bilan bu muammo hal qilinmasa ijtimoiy, iqtisodiy, ma’naviy tomondan ham jamiyat, davlat, xalq tanazzulga uchraydi.Suhbatning to‘liq shaklini ushbu havolada ko‘rish mumkin.Gulmira Toshniyozova suhbatlashdi.
Tasvirchi va montaj ustasi – Mirvohid Mirrahimov."
https://kun.uz/uz/news/2022/11/18/toshkentda-davlat-bayrogining-31-yilligi-munosabati-bilan-tadbirlar-otkazildi,2022-12-01 20:15:25.514427,"Bugun O‘zbekiston Respublikasi Davlat bayrog‘i qabul qilinganining 31 yilligi munosabati bilan poytaxtimizdagi “Xalqlar do‘stligi” maydonida “Muqaddasdir Vatan bayrog‘i” shiori ostida bayram tadbiri tashkil etildi.Bayram tadbirini Respublika Ma’naviyat va ma’rifat markazi rahbari Minhojiddin Mirzo kirish so‘zi bilan ochib, ushbu bayramning mazmun-mohiyati, bayrog‘imizning davlat ramzi ekani, uning yoshlarda milliy vatanparvarlik hissini tarbiyalashdagi ahamiyati haqida to‘xtaldi. Vazirlar Mahkamasining Ma’navaiyat va Davlat tilini rivojlantirish masalalari departamenti rahbari Sobir Shukurov, O‘zbek Milliy akademik teatri derektori  Yodgor Sa’diyev, Toshkent shahar hokimligidan Durdona Rahimova, Yozuvchilar uyushmasi raisi o‘rinbosari G‘ayrat Majid ham o‘z fikrlarini bildirishdi.Shundan keyin bayram tadbirining asosiy qismi boshlandi. Harbiylarimiz uzunligi 100 metr bo‘lgan Davlat bayrog‘ini ko‘targan holda ishtirokchilarning olqishlari ostida maydonga kirib kelishdi. Maydon uzra harbiy qism askarlari, kursantlar va “Temurbeklar maktablari” o‘quvchilari ishtirokida vatanparvarlik mavzusida saf qo‘shiqlari yangradi.Bayram munosabati bilan  O‘zbekiston Respublikasi mudofaasiga ko‘maklashuvchi “Vatanparvar” tashkiloti va boshqa hamkor vazirlik, idoralar bilan birgalikda Toshkent shahridagi markaziy ko‘chalardan Davlat bayrog‘ini o‘rnatgan holda “Vatanparvar avtokarvoni” o‘tdi. Milliy Gvardiya otliqlar safi vatanimiz bayrog‘ini baland ko‘targan holda shahar ko‘chalari bo‘ylab yurishdi.Tadbirda ma’naviy-ma’rifiy sohalarda faollik ko‘rsatgan yurtdoshlarimizdan bir guruhiga O‘zbekiston Respublikasi Prezidentining “Ma’naviy-ma’rifiy ishlar samaradorligini oshirish bo‘yicha qo‘shimcha chora-tadbirlar to‘g‘risida” gi qaroriga muvofiq ta’sis etilgan “Ma’naviyat fidoyisi” ko‘krak nishoni tantanali ravishda topshirildi.17-19 noyabr kunlari mamlakatimizdagi vazirlik va tashkilotlar, ta’lim muassasalari, harbiy qismlar, harbiy bilim yurtlari va boshqa huquq-tartibot muassasalarida “Muqaddasdir Vatan bayrog‘i” shiori ostida harbiy vatanparvarlik tadbirlari o‘tkazildi. Bayram arafasida mamlakatimiz aholisi ko‘ksiga davlat bayrog‘i aks etgan lenta va tasmalar taqish aksiyasi amalga oshirildi.  O‘zbekiston Respublikasi Davlat bayrog‘i qabul qilinganining 31 yilligi munosabati bilan “Muqaddasdir Vatan bayrog‘i” mavzusidagi videoroliklar tanlovi hamda “Inson qadri uchun” turkumidagi videoroliklar tanlovi g‘oliblari taqdirlandi.Shuningdek, O‘zbekiston Badiiy akademiyasi bilan birgalikda “Ranglarda aks etgan Vatan madhi” mavzusida rasmlar tanlovi va “Vatan madhi yangrar dilimda” onlayn intellektual tanlovi  ham o‘tkazildi.Davlat bayrog‘ini qadrlashga qaratilgan tasviriy targ‘ibot vositalari respublikamizning barcha markaziy ko‘chalaridagi panno va bannerlarga joylashtirildi, davlat ramzlariga bag‘ishlangan videoroliklar LED ekranlar va mahalliy telekanallarda namoyish etildi.Xalqlar do‘stligi maydonida xalqimiz suygan san’atkorlar tomonidan kengaytirilgan konsert dasturi namoyish etildi.Respublika Ma’naviyat va ma’rifat markazi Axborot xizmati Ⓣ"
https://kun.uz/uz/news/2022/11/18/ozbekneftgaz-buxoro-neftni-qayta-ishlash-zavodiga-qarashli-neft-mahsulotlarini-yuklaydigan-va-yetkazib-berishni-taminlaydigan-estakada-ish-boshladi,2022-12-01 20:15:27.048847,"“O‘zbekneftgaz” AJ Boshqaruvi raisi Mehriddin Abdullayev, Boshqaruv raisi o‘rinbosarlari, zavod va korxona rahbarlari, neft-gaz sanoati ixtisoslashgan bo‘limlari va boshqa pudratchi tashkilotlar rahbarlari ochilish tadbirida ishtirok etishdi. Ushbu loyiha ishga tushirilishi zavodga uning tayyor mahsulotlarini nafaqat Buxoro viloyatida, balki mamlakatimizning boshqa hududlarida ham sotish imkoniyatlarini kengaytirdi.Bundan tashqari eng asosiysi yangi ish o‘rinlari yaratildi, istemolchilarga neft mahsulotlarini nafaqat vagon sisternalarda, balki birja savdolari orqali kichik lotlarda maxsus avtosisternalarda iste’molchilarga yetkazib berish, avtobenzin, dizel yoqilg‘isi, yuqori sifatli brend neft mahsulotlarini saqlash sig‘imlari paydo bo‘ldi. Shuningdek, mas’ul saqlash hamda temiryo‘l xarajatlari kamayishi hisobiga mahsulot tannarxi arzonlashishiga erishiladi, kamomad va mahsulot sifati buzilishi hamda talon-torojliklar oldi olinadi.“O‘zbekneftgaz” AJ ko‘magida yirik texnik resurslarni jalb qilgan holda keng ko‘lamli qurilish ishlari olib borildi. Ushbu obektni rekonstruksiya qilish ikki yil avval Buxoro neftni qayta ishlash zavodining neft mahsulotlari bilan ta’minlash bo‘yicha majburiyatlarini bajarish doirasida boshlangan edi. Ushbu loyihaning amalga oshirilishida “O‘zlitineftgaz” AJ Bosh loyihalovchi, “Muborakneftgazmontaj” AJ Bosh pudratchi va “Neftegazmontaj” MChJ ishtirok etishdi. “O‘zbekneftgaz” AJ korxonalari va Buxoro neftni qayta ishlash zavodining bo‘linmalari ham jalb qilindi. Aynan ularning yaxshi muvofiqlashtirilgan ishlari tufayli obekt qurilishi muvaffaqiyatli yakunlandi.Neftni yuklash estakadasi eng qisqa vaqt ichida rekonstruksiya qilindi. Ushbu inshoot qurilishiga tayyorgarlik ko‘rish uchun juda ko‘p mashaqqatli ishlar qilindi. Bugungi kunda neftni yuklash estakadasi temiryo‘lga kirish yo‘llari, quyish-to‘kish estakadasi, elektron temiryo‘l tarozilari, nasos stansiyasi va o‘t o‘chirish stansiyasi, zamonaviy jihozlangan qozonxona va boshqa yordamchi inshootlarni o‘z ichiga olgan inshootlar majmuasidir.“Bunday loyihalarni amalga oshirish neft va gaz sanoatini rivojlantirish uchun yuqori iqtisodiy va strategik ahamiyatga ega. Ishonchim komilki, har biringizning faol mehnatingiz davlat sanoatining barqaror rivojlanishi uchun yangi yutuqlar bilan ko‘payaveradi”, – deya ta’kidladi ""O‘zbekneftgaz"" AJ Boshqaruvi raisi.Ushbu majmua umumiy maydoni 15,75 gektar bo‘lgan neftni yuklash estakadasi xomashyoni qabul qilish, saqlash va tayyor mahsulotlarni jo‘natish uchun mo‘ljallangan bo‘lib, bu yerda sisternalar va avtosisternalarni quyish yoki to‘kish bo‘yicha operatsiyalar amalga oshirilishi ham mumkin.Neft mahsulotlari yetkazib berishni ta’minlaydigan neftni yuklash estakadasini rekonstruksiya qilish loyihasini amalga oshirishda fidoyilik ko‘rsatgan 100 dan ortiq ishchi va xodimlar tantanali ochilish marosimida esdalik sovg‘alari bilan taqdirlandilar. Eslatib o‘tamiz, majmuani qabul qilish va rekonstruksiya qilish O‘zbekiston Respublikasi Vazirlar Mahkamasining 2020 yilning 4 iyulidagi 18-06-06/1-1024-sonli bayonnomasiga muvofiq amalga oshirildi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/11/18/xizmatdagi-askar-olimi-voqeasi-tafsilotlar,2022-12-01 20:15:28.651329,"Surxondaryoda harbiy xizmatni o‘tayotgan yigit vafot etdi. Rasmiylarga ko‘ra, yurak kasalligi bo‘yicha shoshilinch operatsiya o‘tkazilganidan keyin, askarda biologik o‘lim qayd etilgan.Holat nafaqat ijtimoiy tarmoq foydalanuvchilari, balki marhumning yaqinlarida ham savollarni yuzaga keltirdi.Kun.uz muxbiri marhumning qarindoshlari bilan suhbatlashdi.Marhum Kamoliddin Qodirovning otasi Asliddin Shukurov o‘g‘li bilan tez-tez telefonda gaplashib turganini aytadi. Bir hafta avval gaplashganida ham o‘g‘li sog‘lig‘i bilan bog‘liq hech qanday shikoyat qilmagan. Shu paytga qadar ham unda yuragi bilan bog‘liq hech qanday muammo bo‘lmagan.Shukurov ma’lum sabablarga ko‘ra turmush o‘rtog‘i bilan yashamayotgan bo‘lsa-da, o‘g‘li bilan aloqalari yaxshi bo‘lganini aytmoqda. “Shunday ekan, men ham o‘g‘limning hayoti bilan bog‘liq jarayonda ishtirok etishim kerak edi. Nega mening roziligimsiz bunday operatsiya qilindi?” – deydi u.Yigitning amakisi Anvar Shukurov jiyanining ko‘ksi va qorin sohasidagi jarohatlardan shubhaga borayotganini ma’lum qildi. Uning aytishicha, jiyani 12 noyabr kuni hospitaldan turib uyidagilarga aloqaga chiqqan va yaxshi suhbatlashgan. Operatsiya stoliga yotadigan holatda bo‘lmagan.Kamoliddinning bobosi Qodir Shukurov ham operatsiya haqida ularga xabar berilmaganidan norozi bo‘lyapti.“Mening armiyamizda hech qanday xusumatim yo‘q. Biroq yengilgina jarrohlik amaliyotida ham bemorning yaqinlaridan so‘raladi, yozma rozilik xati olinadi. Xo‘p, gospitalga olinganiga ikki-uch kun bo‘libdi, nega biz bu haqda bilmadik? Biz bilan uchrashib, tushuntirish bergan harbiylarning izohidan qoniqmadim. Hamma narsani ochiqlab berishlarini, savol qoldirmasliklarini so‘rayman”, – dedi Kamoliddinning bobosi.Mudofaa vazirligi xabariga ko‘ra, askar 11 noyabr kuni Termiz harbiy gospitalidan Toshkent shahridagi Markaziy harbiy klinik hospitaliga ko‘chirib o‘tkazilgan. Yigitning yuragida tromb borligi aniqlangach, u operatsiya qilingan. Operatsiyadan keyin ham ahvoli og‘irligicha qolib, vafot etgan.Ma’lum bo‘lishicha, askarning sog‘lig‘i yomonlashgani haqida dastlab uning onasi va tog‘asiga xabar berilgan. Yigitning ota tomondan qarindoshlari bu haqda u vafot etganidan so‘ng xabardor bo‘lgan. O‘z navbatida, yigitning onasi ommaviy axborot vositalariga bergan intervyusida harbiy qismdagilardan norozi emasligini bildirgan. Farzandini tinch qo‘yishlarini, turli gumonlarga bormasliklarini so‘ragan.17 noyabr kuni AOKAda bo‘lib o‘tgan matbuot anjumanida Mudofaa vazirligi Tibbiy ta’minot boshqarmasi boshlig‘i, tibbiy xizmat polkovnigi Bahodir Abdulahadov Surxondaryoda harbiy xizmatni o‘tayotgan askar o‘limiga doir savollarga javob qaytardi. “Askarning yuragidagi tromb to‘satdan o‘limni keltirib chiqarishi mumkin edi”, dedi u.Abdulahadov marhumning tanasidagi jarohatlar operatsiya jarayoni bilan bog‘liq ekanini aytib, askar tig‘ urish natijasida o‘lgani haqidagi gumonlarni rad etdi.“Marhumning tanasidagi tig‘ izlari masalasiga to‘xtalsam, yurakdagi jarrohlik amaliyotidan keyin drenajlash bo‘ladi. Ko‘krak qafasini teshib, qovurg‘alar orasiga 4-5 ta drenaj qo‘yiladi. Marhumning tanasidagi kichik jarohatlar, ayrimlar aytayotgan tig‘ izlari o‘sha drenajlardan qolgan.U nimaga qo‘yiladi: agar o‘sha joyda qon ketishi kuzatiladigan bo‘lsa, biz buni nazorat qilishimiz kerak. To‘satdan yuz beradigan o‘lim holatlari yoki qon ketishining boshqa asoratlari oldini olish uchun tezroq bunga qarshi chora ko‘rishimiz lozim bo‘ladi”, – dedi u.Matbuot anjumanida operatsiya jarayoniga marhumning onasi va tog‘asi chaqirtirilgani, ularning roziligi bilan bu amaliyotga qo‘l urilgani aytildi.Kun.uz muxbiri Kamoliddin Qodirovning operatsiyasi amalga oshirilgan muassasa – “American Hospital” klinikasi mas’ullari bilan ham bog‘landi. Klinika mas’ullari barcha jarayonlar videotasvirga olingani, agar zarurat tug‘ilsa, marhumning yaqinlariga tushuntirish berishlari yoki tasvirlarni ko‘rsatishlarini ma’lum qildi.Isomiddin Po‘latov,
Kun.uz muxbiri
Tasvirchi va montaj ustasi: Faxriddin Hotamov"
https://kun.uz/uz/news/2022/11/18/ikki-kunlik-chaqalogini-35-ming-dollarga-sotmoqchi-bolgan-ayol-5-yilga-qamaldi,2022-12-01 20:15:30.181459,"Jinoyat ishlari bo‘yicha Bektemir tuman sudida odam savdosi jinoyatida ayblangan 28 yashar ayolga nisbatan jinoyat ishi ko‘rib chiqildi.Sudda ayol moddiy tomondan qiynalib qolgani uchun homiladorlik vaqtida tug‘ilajak farzandini tanishiga sotmoqchi bo‘lganini ta’kidlab, aybiga to‘liq iqror bo‘lgan.“Homilam 7 oylik bo‘lgan vaqtida Sirg‘ali tumanida, ammamning uyida yashayotgandim. O‘sha yerda tanishim bilan uchrashib qoldim. Uni bir necha yillardan beri bolali bo‘lolmayotganligini bilganman. Shunda unga ko‘chadan 600 dollar qarzim borligini, 600 dollarni bersa, hoziroq bolani kesarcha kesish usulida tug‘ib ularga berishimni aytdim. Tanishim bola 9 oylik bo‘lib tug‘ilishi kerakligini, hozirda puli yo‘qligini ma’lum qildi. Oradan bir necha hafta o‘tgandan so‘ng, unga bir necha bor qo‘ng‘iroq qilib, pul kerakligini, 100-200 dollar berib turishini so‘radim. U menga ishonmasligi, shu paytgacha bir necha bor aldangani, bola unga kerakmasligini, hozir pul bermasligini aytdi. So‘ngra u menga qaytib qo‘ng‘iroq qilib, ko‘rishishni so‘radi. Ko‘rishdik. U 2 ta sherigi bilan birga kelib bolani qanchaga sotishimni so‘radi. Ular bolani sotgandan so‘ng qaytarib olmaslik uchun xohlagan summamni aytishimni so‘rashdi. Ularga qarzlarim borligi, shularni yopishga yetadigan pul yetarli ekanini aytdim. Tanishim menga bolani sotishim evaziga uy olishim mumkinligini aytdi. Uyim bo‘lmagani uchun bu taklif ma’qul keldi va tanishimga bola uchun 35 ming dollar berishini aytdim”, deydi sudlanuvchi.Shu yil ayol 15 iyun kuni o‘g‘il farzand ko‘radi. 17 iyun kuni uni 35 ming dollarga sotayotgan vaqtida, huquqni muhofaza qiluvchi idoralar tomonidan o‘tkazilgan tezkor tadbir paytida ushlangan.Sud hukmiga ko‘ra, 28 yashar ayol Jinoyat kodeksining 135-moddasi (Odam savdosi) 3-qismi “a” bandi bilan aybli deb topilib, 5 yil muddatga ozodlikdan mahrum qilindi.2021 yilda 20 nafar o‘g‘il va 27 nafar qiz bola chaqaloqlar savdosi obektiga aylangan.O‘zbekistonda odam savdosi jinoyatlari oxirgi 5 yilda 6 baravarga kamaygan, lekin uning tarkibida chaqaloq va bolalar savdosi salmog‘i har yili surunkali ravishda oshib bormoqda. Chaqaloq savdosi qurbonlarining deyarli 90 foizi – 1 yoshgacha bo‘lgan bolalardir.Ichki ishlar vazirligi huzuridagi Tergov departamenti mas’ul xodimi Nargiza Hojiboyeva bolaning onasi ijtimoiy himoyalanmagani chaqaloq savdosi ko‘payib borayotganining asosiy sabablardan biri ekanini ta’kidlagandi."
https://kun.uz/uz/news/2022/11/18/samarqandda-ayol-uch-nafar-farzandi-bilan-ozini-kanalga-tashladi-ikki-nafar-godak-halok-boldi,2022-12-01 20:15:31.857725,"Samarqand viloyati IIB axborot xizmatining xabar berishicha, 2022 yil 3 noyabr kuni Samarqand tumani Jarqishloq mahallasida yashovchi, 1996 yilda tug‘ilgan Q.A. qaynonasi bilan o‘rtalarida kelib chiqqan oilaviy kelishmovchilik natijasida unga jahl qilib, 3 nafar voyaga yetmagan farzandlari bilan birga o‘zini Darg‘om kanaliga tashlagan.Ular kanalda oqib ketayotganida Samarqand tumani Yangiariq mahallasida joylashgan oshxonada ishlovchi fuqarolar tomonidan suvdan chiqarib olingan.Hodisa oqibatida ayolning ikki nafar farzandi vafot etgan. O‘zi va yana bir farzandi tuman markaziy shifoxonasiga olib borilgan. Shifokorlar tomonidan birinchi tibbiy yordam ko‘rsatilib, davolanish uchun shifoxonaning jonlantirish bo‘limiga yotqizilgan.Hozirda holat yuzasidan Samarqand tuman prokuraturasi tomonidan tergovga-qadar tekshiruv ishlari olib borilmoqda.Qayd etilishicha, mazkur ayanchli hodisa viloyat IIB boshlig‘i, polkovnik Rahmat Mamatov tomonidan keng jamoatchilik vakillari ishtirokida muhokama qilingan.Muhokama davomida mahalla mutasaddilari faoliyati qoniqarsiz deb baholanib, xonadonbay ishlash, nizoli, janjalli xonadonlar, turmush o‘rtog‘i xorijda bo‘lgan oilalar bilan muntazam suhbatlar olib borish, nazoratni yo‘lga qo‘yish borasida tushunchalar berilgan.Avvalroq, 2021 yilda Samarqand viloyati Kattaqo‘rg‘on tumanida eri va qaynonasining tazyiqlariga chidolmagan ayol va uning 16 yoshli qizi o‘z joniga qasd qilgandi. Ayolga faqat qiz farzandlar ko‘rgani uchun qaynonasi va eri tomonidan yillar davomida tahqirlangan. Bundan mahalla raisi va boshqa mutasaddilarning xabari bo‘lgan."
https://kun.uz/uz/news/2022/11/18/epsilon-edc-nazarquduq-4-qudugi-kuniga-300-ming-kubmetr-hajmda-gaz-bera-boshladi,2022-12-01 20:15:33.265761,"Joriy yil 18 noyabr kuni Qashqadaryo viloyatidagi Nazarquduq konida joylashgan 4-sonli quduqdagi mukammal ta’mirlash ishlari va GRP amaliyoti yakunlangach, undan sanoat miqyosidagi gaz oqimi olindi.
 
Olinayotgan gazni respublika aholisiga yetkazib berish uchun bugun mazkur quduq gaz uzatish tizimiga ulanadi.Ishlar sanitariya-epidemiologiya va ekologiya qoidalariga muvofiq tarzda olib borilmoqda.Epsilon Matbuot xizmati Ⓣ"
https://kun.uz/uz/news/2022/11/18/bolamning-yashashga-kuchi-yetmayapti-jigar-sirroziga-chalingan-5-oylik-chaqaloqqa-yordam-kerak,2022-12-01 20:15:34.846013,"Shifokorlar bolada zudlik bilan jigar ko‘chirish operatsiyasi zarurati borligini aytishgach, otasi unga o‘z jigarini berishni lozim topgan. Ayni vaqtda ota-ona besh oylik chaqaloqni olib Hindistonga ketishgan. Xorijdagi klinikada operatsiyaga hozirlik ko‘rishyapti. O‘zbekistonda qarindoshlar qo‘lida qolgan ularning ikki qizalog‘i ota-onasi va ukasini kutyapti.“Bolamni saqlab qolish uchun Hindistondamiz. Ahvoli juda og‘ir. Hech kimning bolasi kasal bo‘lmasin ekan. Bolamning yashashga kuchi yetmayapti. Hatto uxlaganda ham dori bilan uxlaydi. Hech kimni bunday dard bilan sinamasin ekan. Doktorlar hayotini zo‘rg‘a saqlab turishibdi”.Hindistonga ketish uchun bor-yo‘qlarini sotgan, yaxshi odamlardan ko‘mak olgan oila operatsiya xarajatlarini to‘lashda qiynalib qolishgan. Oila boshlig‘i yuk tashish bilan shug‘ullangan, ona esa uy bekasi. Norasida go‘dakning hayotini saqlab qolib, o‘zlariga savoblar yog‘ilishini istaganlar yurtimizda ko‘pligiga iymonimiz komil.Muhammadali Kutimurodovga oid ma’lumotlar: UzCard: 8600 4904 9227 2810 onasi Sayyora Touboyeva nomidaHumo: 9860 0101 0868 4555 onasi Sayyora Touboyeva nomida"
https://kun.uz/uz/news/2022/11/17/navoiyda-piyodalar-yolagidan-otayotgan-yolovchilarni-lacetti-urib-ketdi,2022-12-01 20:15:36.249345,"2022 yilning 15 noyabr kuni Navoiy shahrida Lacetti mashinasi yo‘lni kesib o‘tayotgan 2 nafar piyodani urib yuborgan.Navoiy viloyati IIB axborot xizmatining ma’lum qilishicha, YTH 15 noyabr kuni soat 17:50larda Navoiy shahrining Imom al-Buxoriy ko‘chasida sodir bo‘lgan. 1987 yilda tug‘ilgan haydovchi X.A. Lacetti mashinasini boshqarib kelayotib, tartibga solinmagan piyodalar o‘tish joyidan yo‘lni kesib o‘tayotgan A.A. va B.B.ni urib ketgan. YTH oqibatida piyodalar tan jarohati bilan shifoxonaga yotqizilgan.Hozirda YTH yuzasidan Navoiy shahri IIB huzuridagi Tergov bo‘limi tomonidan dastlabki tergov harakatlari olib borilmoqda.Jizzaxda YTH oqibatida uch kishi halok bo‘ldi"
https://kun.uz/uz/news/2022/11/17/ozbekneftgaz-respublika-tarmoqlararo-sanoat-yarmarkasida-amaliy-uchrashuvlar-otkazildi-va-kelishuvlarga-erishildi,2022-12-01 20:15:37.651495,"Ushbu tadbir mahalliy ishlab chiqaruvchi korxonalarni qo‘llab-quvvatlash, sanoatda kooperatsiya aloqalarini rivojlantirish hamda mahalliy ishlab chiqaruvchi korxonalar shu jumladan, kichik biznes va xususiy tadbirkorlik sub’yektlari tomonidan ishlab chiqarilayotgan mahsulot turlarini o‘rganib chiqish, kelgusida sanoat kooperatsiyasini yo‘lga qo‘yish va ish ko‘lamini kengaytirish uchun 2023 yil ehtiyojlari uchun buyurtmalar portfelini shakllantirishga yo‘naltirishdan iborat.Ko‘rgazmaning ikkinchi kunida “O‘zbekneftgaz” AJ markaziy stendiga O‘zbekiston Respublikasi Prezidenti maslahatchisi o‘rinbosari Galina Saidova va boshqa hamkorlar tashrif buyurishdi.Mehmonlar tarmoqda sanoat kooperatsiyasini kengaytirishga qaratilgan ishlar, investitsion loyihalar doirasida o‘zlashtirilgan mahsulotlar hamda yaqin kelajakda o‘zlashtirilishi rejalashtirilayotgan mahsulot namunalari bilan tanishishdi.Sanoat yarmarkasining ikkinchi kuni ikki tomonlama hamkorlikni o‘rnatish va yanada kengaytirishga qaratilgan amaliy ishchi muzokara va uchrashuvlarga juda boy bo‘ldi.Xususan, Navoiy viloyatida joylashgan “Gidro Stanko Servis” MChJ bilan tarmoqning siquv kompressor stansiyalarida qo‘llanadigan gaz turbinalarni ta’mirlash, burg‘ilash obektlarida qo‘llanadigan quvur va dolotalarni sanoat-tajriba sinovlaridan o‘tkazish va yetkazib berish bo‘yicha hamkorlik ishlari muhokama qilindi.“SDK group AND” MChJ bilan yangi turdagi moylash mahsulotlarini sanoat-tajriba sinovlaridan o‘tkazish bo‘yicha “yo‘l xarita”larini imzolash va ijobiy natijalar asosida yetkazib berish bo‘yicha kelishuvlarga erishildi.Toshkent viloyatida joylashgan “Kimyo texnologiya” MChJ bilan mahalliylashtirilgan zamonaviy xromatograflarni “O‘zbekneftgaz” AJ ehtiyoji va investitsiya dasturlari doirasida amalga oshirilayotgan loyihalar uchun texnik buyurtma parametrlariga mosligi asosida xaridni amalga oshirish bo‘yicha muhokamalar o‘tkazildi.O‘zbekiston-Xitoy “UzXCMG” qo‘shma korxonasi bilan tashkilot tomonidan ishlab chiqaradigan yuk, qurilish mashinalarini va maxsus texnikalarni “O‘zbekneftgaz” AJ tarmoq korxonalarining ehtiyojiga asosan sotib olish haqida muhokama qilindi.Turk dunyosi hamkorlik va yordamlashma markazi bilan “O‘zbekneftgaz” AJ tizimida amalga oshirilishi rejalashtirilayotgan istiqbolli loyihalarni moliyalashtirish, yangi turdagi ilg‘or texnologiyalarni ishlab chiqarishga tatbiq etish bo‘yicha dastlabki kelishuvga erishildi.Ta’kidlash joizki, yarmarkada joriy yilning sentabr oyida ”Zevarda” konida mahalliy ishlab chiqarish korxonalari uchun taqdimot tadbiri davomida erishilgan kelishuvlarning amaliy ijrosi ham kuzatildi. Xususan, “Jizzax ximplast” MChJ tomonidan ishlab chiqarilayotgan “PDC” markali burg‘ilash dolotalari sanoat-tajriba sinovlaridan muvaffaqiyatli o‘tganligi qayd etildi va shartnoma shartlari ko‘rib chiqildi.Bundan tashqari, “Manokip” MChJ bilan “O‘zbekneftgaz” AJ bosim o‘lchash asboblarini ishlab chiqarish va ularni tajriba sinovlaridan o‘tkazish, “Navpromlitmash” MChJ bilan issiqlik almashtirgichlarni o‘zlashtirish, quvur mahsulotlarini yetkazib berish, “Oil filter Technologies” MChJ bilan yangicha filtrlarni ishlab chiqarish, “Uzpromarm” MChJ bilan “API” standartlariga mos zadvijkalar ishlab chiqarish bo‘yicha kelishuvlarga erishildi.Germaniya, Turkiya, Qirg‘iziston, Rossiya, Ukraina, BAA kabi xorijiy davlatlardan kelgan tadbirkorlar bilan “O‘zbekneftgaz” AJ korxonalari o‘rtasida mahalliylashtirish va kooperatsiya yo‘nalishida hamkorlik imkoniyatlari ko‘rib chiqildi.E’tiborlisi bevosita ko‘rgazma stendining o‘zida erishilgan kelishuvlarning texnik, yuridik va iqtisodiy shartlarini muhokama qilish, bozor kon’yunkturasi asosida maqbul narxni belgilash, yagona kooperatsiya portali orqali rasmiylashtirish imkoniyatlari yaratilgan.Shuni qayd etish kerakki, 2022 yilning 1 noyabr holatiga “O‘zbekneftgaz” AJ va tarmoq korxonalari tomonidan elektron kooperatsiya portali orqali umumiy qiymati 1 093,9 mlrd so‘mlik 1 998 ta shartnoma imzolangan. Shundan, 257,5 mlrd so‘mlik 1 604 ta shartnoma mahsulotlar, butlovchi buyum va materiallar ishlab chiqarish uchun bo‘lsa, 883,4 mlrd so‘mlik 424 ta shartnoma yangi o‘zlashtirilgan sanoat xizmatlari ko‘rsatishdan iborat.“O‘zbekneftgaz” AJ matbuot xizmati Ⓣ"
https://kun.uz/uz/news/2022/11/17/fargonada-tez-yordam-xodimi-kaltaklandi,2022-12-01 20:15:39.085208,"16 noyabr kuni ijtimoiy tarmoqlarda Farg‘ona viloyati Rishton tumanida tez yordam xodimi kaltaklanganiga doir xabarlar tarqaldi. Sog‘liqni saqlash vazirligi hodisa tafsilotlarini ma’lum qildi.«Joriy yil 12 noyabr kuni soat 04:00 larda Farg‘ona viloyati, Rishton tumani, «Oqtomir» MFY hududida yashovchi fuqaro T.T. tuman tez tibbiy yordam bo‘limiga qo‘ng‘iroq qilib, otasi — 1942 yilda tug‘ilgan T.G‘.ning sog‘ligi yomonlashganini ma’lum qilgan.Tez yordam xodimlari xonadonga yetib borib, bemorga birinchi tibbiy yordam ko‘rsatgan. Uning qon bosimi ko‘tarilgani sababli tuman markaziy shifoxonasiga olib ketilayotganida bemor T.G‘ vafot etgan. Otasi hayotdan ko‘z yumganidan g‘azablangan T.T. va uning o‘g‘li G‘.X. tez tibbiy yordam xodimi B.Z.ni sababsiz urib, unga tan jarohati yetkazgan. Tez yordam shifokori olgan jarohati sababli shoshilinch tibbiy yordam bo‘limiga yotqizilgan.  Tegishli tibbiy tekshiruvlardan so‘ng unga «O‘ng ko‘z orbitasi medial devori o‘rta va orqa yuzasi sinib siljishi. Gemosinus. Chap orbita medial devori deformatsiyasi. Burun to‘sig‘i qiyshayishi. O‘ng ko‘z olmasi kontuziyasi. To‘rparda angiopatiyasi. O‘ng qosh sohasi yirtilgan jarohati. O‘ng ko‘z qovoqlari lat yeyishi» dastlabki tashxisi qo‘yilgan», deyiladi xabarda. Sog‘liqni saqlash vazirligi ushbu holatni o‘z nazoratiga olgan va hozir bemor-shifokorning ahvoli qoniqarli, tegishli davo muolajalari davom ettirilmoqda.Mazkur hodisa yuzasidan Rishton tuman ichki ishlar bo‘limi huzuridagi tergov bo‘linmasi tomonidan Jinoyat kodeksining 277-moddasi 1-qismi bilan jinoyat ishi qo‘zg‘atilib, ayni paytda tergov harakatlari olib borilmoqda."
https://kun.uz/uz/news/2022/11/17/uyimni-yoqqan-kimsa-malum-ammo-tergovchi-uni-himoya-qilyapti-navoiyda-uyi-yoqib-ketilgan-ayol-adolat-izlamoqda,2022-12-01 20:15:40.566866,"2021 yilning 17 noyabr kuni Karmana tumani Bog‘ishamol mahallasida joylashgan, fuqaro Dilfuza Azimovaga tegishli xonadon yarim tunda yoqib ketilgan. Yong‘in uyga katta miqdorda zarar yetkazgan. Mulk egasi bu ishni qilgan shaxs ma’lum ekanini, ammo IIB xodimlari ishni yopib yuborishga harakat qilayotganini aytmoqda.2021 yil 16 noyabridan 17 noyabr kuniga o‘tar kechasi Karmana tumani Bog‘ishamol mahallasi Al-Buxoriy ko‘chasidagi xonadonlardan birida yong‘in chiqqan. O‘t o‘chiruvchilar yong‘inni bartaraf etgan. Ammo yangi qurilgan uyning katta qismiga zarar yetgan: tom qismi butunlay yonib ketgan.Kun.uz’ga murojaat qilgan uy egasi Dilfuza Azimova bu ishni o‘zaro adovat tufayli D.R. ismli shaxs qilganini, ammo tergovchilar negadir tergovni to‘xtatib qo‘yishganini ta’kidlamoqda:“Fuqaro D.R.ga Navoiy shahridagi kvartiramni ijaraga berganman, oilasi bilan turgan. U uyni sotib olishini, pulini ma’lum muddatda tayyorlab berishini aytgan. Biroq belgilangan muddatda na ijara pulini to‘ladi, na uyni sotib oldi. Keyin uni kvartiradan chiqarib yubordim. Shuning ustida kelishmay qoldik: u menga o‘ldirib ketishi, hovlimni yoqib yuborishi haqida tahdidli xabarlar jo‘natishni boshladi. Ko‘p o‘tmay esa hovlimni yoqib ketdi.  IIBga murojaat qildim, menga jo‘natgan tahdidli audiolarini berdim. Dastlab unga nisbatan jinoiy ish qo‘zg‘atildi. Ammo ko‘p o‘tmay, dastlabki tergov to‘xtatib qo‘yildi. Shundan buyon murojaat qilmagan joyim qolmadi, lekin natija yo‘q. Bu hovlini qurish uchun yolg‘iz ayol boshim bilan 5 yil vaqt sarflaganman, 600 mln so‘mga yaqin mablag‘im ketgan”.Murojaatchi taqdim etgan hujjatlarda ko‘rinishicha, xonadon yoqib ketilganidan 1 oy o‘tib, 2021 yilning 16 dekabr kuni Karmana tumani IIB huzuridagi Tergov bo‘limi katta tergovchisi A.Mirzayev tomonidan jinoyat ishini qo‘zg‘atish va ish yurituvga olish to‘g‘risida qaror qabul qilingan.Mazkur qarorda fuqaro D.R. g‘arazli niyatlarni ko‘zlab, o‘zganing mol-mulkini qasddan nobud qilish maqsadida fuqaro Dilfuza Azimovaning Karmana tumani Bog‘ishamol mahallasi Al-Buxoriy ko‘chasidagi qurilishi tugallanmagan va hech kim yashamaydigan xonadonini yoqib yuborgani hamda uning 325,7 mln so‘mlik mulkini qasddan nobud qilgani aytiladi. Qaror bilan fuqaro D.R.ga nisbatan Jinoyat kodeksining 173-moddasi (mulkni qasddan nobud qilish yoki unga zarar yetkazish) 2-qismi “b,v” bandlari bilan jinoyat ishi qo‘zg‘atilgan.Ammo oradan 15 kun o‘tib, 2021 yilning 31 dekabr kuni tergovchi A.Mirzayev qarori bilan dastlabki tergov Jinoyat protsessual kodeksi 364-moddasining 1-qismi 1-bandiga asosan ayblanuvchi shaxs aniqlangunga qadar to‘xtatilgan.Dastlabki tergov qarorida uyni fuqaro D.R. qasddan yoqib ketgani aytilgan, biroq tergovni to‘xtatish haqidagi qarorda bu ishni noma’lum shaxs qilgani va olib borilgan tezkor tergov harakatlarga qaramasdan jinoyatchini aniqlash imkoni bo‘lmagani keltirilgan.Oradan 1 oy o‘tib, 2022 yilning 1 fevral kuni tergovchi ishni yana qayta tiklaydi.2022 yilning 5 avgust kuniga kelib esa Navoiy viloyati IIB huzuridagi Tergov boshqarmasining o‘ta muhim ishlar bo‘yicha tergovchisi O.Bo‘ronov tomonidan jinoyat ishi bo‘yicha dastlabki tergov Jinoyat protsessual kodeksi 364-moddasining 1-qismi 1-bandiga asosan takroran to‘xtatiladi. Uyning yoqib ketilgani aniq. Sababi avvalo xonadonga olov chiqishi mumkin bo‘lgan tabiiy gaz va elektr-energiyasi hali tortilmagan bo‘lgan. Qolaversa, sud ekspertizasi xulosasiga ko‘ra, yong‘in tashqi yong‘in manbaining benzin bilan ta’sirlashib yonishi natijasida kelib chiqqan. Sud ekspertizasida keltirilgan eslatma ham e’tiborni tortadi. Ta’kidlanishicha, to‘plangan hujjatlar orasida tergovchi A.Mirzayevning 2021 yil 20 noyabrdagi 18/10594-sonli ma’lumotnomasi bo‘lgan. Unda tergovchi “hozirgi kunda ushbu yong‘in sodir bo‘lgan joy xonadon egalari tomonidan tozalab tashlangani sababli ekspert ushbu joyni ko‘zdan kechirish imkoniyati mavjud emas”, deb ma’lum qilgan.Aslida esa yongan uy 3 kun emas, oradan 1 yil o‘tsa ham o‘sha holatda turibdi.Tergovchi A.Mirzayevning bu ma’lumotnomasi va aniq shaxsga nisbatan jinoiy ish qo‘zg‘ab, jinoyatni sodir qilgan shaxs “aniqlanmagani tufayli” tergovni to‘xtatishi uning harakatlarini shubha ostiga qo‘yadi.Fuqaro D.R. esa Dilfuza Azimovaga qilgan tahdidlari uchun Jinoyat ishlari bo‘yicha Navoiy shahar sudining 2021 yil 21 dekabrdagi qarori bilan mayda bezorilik uchun ma’muriy javobgarlikka tortilib, unga 810 000 so‘m jarima jazosi tayinlangan.Hujjatlarda ko‘rinishicha, D.R. Dilfuza Azimovaga 2021 yilning 12 noyabr kuni tahdid qilgan. Oradan 5 kun o‘tib, 17 noyabr kuni xonadon benzin yordamida yoqib ketilgan. Jabrlanuvchiga ko‘ra, voqea joyidan barmoq izlari olinmagan, yaqin atrofdagi kuzatuv kameralarining yozuvlari tekshirib ko‘rilmagan.Dilfuza Azimovaning tegishli organlarga qilgan murojaatlari besamar ketmoqda: viloyat prokuraturasi hamda viloyat IIB Tergov boshqarmasi tomonidan bir xil mazmundagi javob xatlari berilyapti.1 yil oldin sodir etilgan mazkur jinoyat issiq izida fosh etilmagan. Bugunga kelib esa uni ochish ancha murakkab. Agar o‘sha paytda kriminalistik zamonaviy texnikalar, uslublar qo‘llanganida balki jinoyatni fosh etish imkoni bo‘lardi. Prezident Shavkat Mirziyoyev 14 noyabr kuni odil sudlovni ta’minlash borasidagi ustuvor vazifalar muhokamasi yuzasidan o‘tkazgan yig‘ilishida bejizga tergovchilar o‘z ustida ishlamay qo‘yganini e’tirof etmadi.Chumchuqning ham uyi buzilmasin, degan gap bor. Birovning yillar davomida qurib bitkazgan, hatto hali yashashga ham ulgurmagan xonadonini kimdir yoqib ketishi va bu jinoyatchini IIB “topa olmayotgani” yoki topishni istamayotgani ayanchli. Umid qilamizki, Bosh prokuratura va IIV ushbu masalaga e’tibor qaratadi va adolat qaror topib, aybdor qilmishi uchun jazosini oladi.Kun.uz voqealar rivojini kuzatib boradi.Ruslan Saburov,
Kun.uz muxbiri"
https://kun.uz/uz/news/2022/11/16/baland-musiqa-odamni-kar-qilishi-mumkinligi-aniqlandi,2022-12-01 20:15:42.485621,"Karolina universiteti olimlari boshchiligidagi xalqaro guruh hisob-kitoblariga ko‘ra, 1,3 milliarddan ortiq yoshlar quloqchinlarda yoki konsertlarda juda baland ovozda musiqa tinglash tufayli kar bo‘lib qolishi mumkin. Tadqiqot natijalari BMJ Global Health jurnalida chop etildi. Olimlar 12 yoshdan 34 yoshgacha bo‘lgan 20 ming kishining eshitish qobiliyatiga baland ovozdagi musiqaning ta’sirini aniqlash bo‘yicha 33 ta tadqiqotni tahlil qildi. Ma’lum bo‘lishicha, ularning 50 foizi balandligi 112 detsibelgacha bo‘lgan musiqani muntazam tinglagan. Olimlarning ta’kidlashicha, 85 detsibeldan yuqori tovush darajasi eshitish qobiliyatiga zarar yetkazishi mumkin. Quloqchinlardagi juda baland musiqa ichki quloqqa, eshitish nerviga zarar etkazishi, soch hujayralari sonini kamaytirishi va oxir-oqibat eshitish qobiliyatini yo‘qotishga va karlikka olib kelishi mumkin. Yer yuzida 12 yoshdan 34 yoshgacha bo‘lgan 2,8 milliardga yaqin odam borligi inobatga olinsa, 670 milliondan 1,35 milliardgacha yoshlar eshitish qobiliyatini yo‘qotish xavfi ostida ekanligini taxmin qilingan. "
https://kun.uz/uz/news/2022/11/16/ozbek-muhandislari-ilk-marta-metallurgiya-va-nano-materiallar-boyicha-xalqaro-mukofotga-loyiq-korildi,2022-12-01 20:15:44.701697,"Koreyada 15 noyabr kuni o‘tgan 17-Xalqaro yangi va nano materiallar simpoziumi doirasida o‘zbek olimlari “Ammoniy oktamolibdati” va “Nikel asosida superqotishma” ishlanmalari bilan ishtirok etishgan.Kashfiyot Olmaliq kon-metallurgiya kombinatida ilm-fan va ishlab chiqarish integratsiyasi natijasida kombinat mutaxassislari Abdurashid Hasanov, Elyorjon Jumayev, Amir Obidov, Ulug‘bek Ro‘ziyev va Farhod Maqsumov tomonidan ishlab chiqilgan. Bu haqda Kun.uz’ga kimyogar Elyorjon Jumayev ma’lumot berdi. Ular tayyorlagan ishlanma Koreya kukun metallurgiya va materiallar jamiyati tomonidan “Eng yaxshi ishlanma” mukofotiga loyiq ko‘rildi.Ma’lum bo‘lishicha, O‘zbekiston olimlari ilk marotaba ushbu mukofotni qo‘lga kiritishdi. Shu kungacha ushbu sovrinni faqatgina Koreya va Yevropa yetakchi ilmiy jamoalari olib kelishgan.Olimlarning tushuntirishicha, nikel asosli super qotishma, yuqori haroratda uzoq ishlashi, korroziyaga bardoshliligi va mustahkamligining stabilligi bilan boshqa nodir metallardan ajralib turadi. Ular hozirgi kunda dolzarb sohalar hisoblangan aerokosmik va yuqori haroratli sohalar, neft-gaz sohasi va avtomobilsozlikda juda muhim metal qotishma hisoblanadi.“Simpozium davomida ushbu qotishma dunyoga mashhur inconel va hastelloy kabi hozirgi kunda aerokosmik va neft gaz sohalarida keng foydalanilayotgan materiallardan mexanik xususiyatlari yuqoriligi va iqtisodiy tarafdan ancha arzonligi bilan xalqaro jamiyat e’tiborini tortdi”, – deydi ixtiro mualliflari.Ma’lum bo‘lishicha, ammoniy oktamolibdat mahsuloti ahamiyati haqida ham ma’lumot berdi. Unga ko‘ra, bu mahsulot boshqa plastik mahsulotlarga qo‘shilganda olov so‘ndiruvchi va tutunni kamaytiruvchi xususiyatga ega. Bu esa hozirgi kunda global muammo hisoblangan yong‘inlar, chiqindi plastik mahsulotlari yonib ketib tabiatga zarar yetkazishi kabi muammolarga yaxshigina yechim bo‘ladi. Shu bilan bir qatorda, mahsulot plastikka qo‘shiluvchi boshqa qo‘shimchalarga qaraganda zararsiz bo‘lib, O‘zbekiston nodir metallar sanoati uchun yangi yo‘nalish ochib bermoqdaOldinroq Kun.uz 267 turdagi yangi qotishmalar kashf qilib, 6ta kashfiyoti uchun xalqaro patent olgan kimyogar olim Elyorjon Jumayev bilan suhbat uyushtirgandi."
https://kun.uz/uz/news/2022/11/16/parijda-samarqandga-yol-ipak-va-oltin-mojizalari-korgazmasi-otkaziladi,2022-12-01 20:15:46.226078,"Parijda Arab dunyosi institutida «Samarqandga yo‘l. Ipak va oltin mo‘jizalari» ko‘rgazmasi o‘tkaziladi. Tadbir 2022 yil 23 noyabrda boshlanib, 2023 yil 4 iyunga qadar bo‘lib o‘tadi.  A post shared by Saida Mirziyoyeva (@saida_mirziyoyeva)Ko‘rgazmada XIX–XX asr o‘rtalariga oid milliy to‘qimachilik mahsulotlari, liboslar, bezaklar, Buxoro amirligi davrining zardo‘zli choponlari, shuningdek, O‘zbekiston davlat muzeylari kolleksiyasidan to‘plangan Turkiston avangardiga oid rangtasvir asarlar namoyish etiladi. Bu haqda Prezident Administratsiyasi Ijro etuvchi apparatining Kommunikatsiyalar va axborot siyosati bo‘yicha shu’ba mudiri Saida Mirziyoyeva xabar berdi. «Men ushbu ko‘rgazma Yevropa jamoatchiligining qizg‘in e’tiborini qozonishiga ishonaman. Unda O‘zbekiston hunarmandlarining ajoyib ishlarini namoyish etib, an’analarimiz va qadimiy san’at maktablarimiz haqida tasavvur uyg‘otamiz. Biz xalqaro auditoriyaga yurtimizning boy merosini taqdim etishdan benihoya xursandmiz. Umid qilamizki, ushbu loyiha xalqlarimiz o‘rtasidagi madaniy hamkorlikni yanada mustahkamlashga xizmat qiladi va shu orqali o‘zbek millatini butun dunyoga tanitishda o‘z hissasini qo‘shadi», deb yozdi Saida Mirziyoyeva. "
https://kun.uz/uz/news/2022/11/16/buxoroda-oquvchilarga-qol-kotargan-oqituvchi-ishdan-ketdi,2022-12-01 20:15:47.686425,"Buxoro viloyati xalq ta’limi boshqarmasi matbuot xizmati Buxoro shahridagi 4-sonli maktabda dars vaqtida o‘quvchilarga qo‘l ko‘targan o‘qituvchi lavozimidan ozod etilgani haqida xabar berdi.Ta’kidlanishicha, o‘z pedagogik faoliyatini bajarishda qo‘pol xatolikka yo‘l qo‘ygani uchun maktab o‘qituvchisi o‘z arizasiga ko‘ra vazifasidan ozod etilgan.«Ushbu holat Buxoro viloyatida favqulodda vaziyat sifatida baholanib, shu kunning o‘zida viloyat hokimi o‘rinbosari Mirali Hamroyev rahbarligida xalq ta’limi bo‘limlari mudirlari, maktab direktorlari ishtirokida Zoom orqali yig‘ilish o‘tkazilib, bu holat keng muhokama qilindi. O‘qituvchilarning pedagogik madaniyatini oshirish va bunday xunuk holatlarning oldini olish borasida qat’iy topshiriqlar berildi», deyiladi xabarda.Hozirda holat bo‘yicha o‘rganish ishlari huquq-tartibot idoralari hamkorligida davom etmoqda.Bundan oldinroq Buxoro shahridagi 4-sonli maktabda dars vaqtida o‘qituvchi sinfdagi barcha o‘quvchilarni kaltaklagani va hodisa yuzasidan surishtiruv ishlari olib borilayotgani xabar qilingandi. "
https://kun.uz/uz/news/2022/11/16/bolalar-meni-pakana-deb-masxara-qilishadi-urishadi-jismoniy-rivojlanishda-ortda-qolayotgan-osmir-kechinmalari,2022-12-01 20:15:49.110428,"“Hamma o‘rtoqlarim meni masxara qilishadi. Nega bo‘ying kichkina, deb so‘rashadi. Tengdoshlarim bilan o‘ynolmayman. Ko‘chaga chiqsam ustimdan kulishadi. Hatto urishadi ham, hech kimga kuchim yetmaydi. Shuning uchun faqat uyda o‘tiraman. Darsdan boshqa narsaga yaramayman.O‘qituvchilarim dars o‘tgani kelishadi. Hatto ruchkani ko‘p ushlab turolmayman. Tushirib yuboraman. Ustozim olib beradi keyin. Tarix, biologiya, adabiyot fanlarini yaxshi ko‘raman. Maktabga borib o‘qigim keladi.Tuzalib ketsam, katta bo‘lganimda menga o‘xshab kasal bo‘lib qolgan bolalarga yordam beraman”, deydi Alijon.Buvisi Nasibaxon aya qizining farzandlarini yolg‘iz katta qilayotganidan bir kuysa, nabirasining ahvolini ko‘rib ming kuyadi.“Tug‘ma yurak nuqsoni bilan tug‘ilgan. Astmasi bor. Yuragini operatsiya qildirmoqchi edik. Astmasini davolatganimizda yuragidagi nuqsoni ham yopilgan ekan. Operatsiya muvaffaqiyati o‘tgan, deyishdi.Operatsiyadan keyin ko‘zlaridan yiring olishgan. Shundan beri ko‘zoynakda yuradi. Singlisi ham astma bilan tug‘ilgan. Lekin uning bo‘yi uzun, rivojlanishi yaxshi. Faqat uning ham ko‘rish o‘tkirligi past. Hozir bor diqqatimizni Alijonga qaratganmiz.Hindistondan shifokorlar kelganida tekshirtirdik. Bolada moddalar almashinuvi yetishmasligi bo‘lishi mumkin. Hindistonda tekshirib ko‘rishimiz kerak. Agar taxminlarimiz to‘g‘ri chiqsa, ilik ko‘chirib o‘tkazish yo‘li bilan davolasak bo‘ladi, deb umid berishdi.Yo‘qchilik ham qursin. Hech qurbimiz yetmayapti. Hindistonga olib borsak, zora armonlarimiz ushalib, shu bolamga shifoi komil bersa”, deydi Nasibaxon aya ko‘zlariga yosh olib.Alijon Aliyevga oid ma’lumotlar:Uzsard: 8600 0423 2567 1096 onasi Ashirxon Boltaboyeva nomidaSberbank: 2202 2023 0671 6592 tog‘asi Mirjalol Sarimsoqov nomidaManzil: Farg‘ona viloyati Quvasoy shaharchasi, A. Azizov ko‘chasi 211-uy, 47-xonadon"
https://kun.uz/uz/news/2022/11/14/toshkent-xalqaro-moliyaviy-boshqaruv-va-texnologiyalar-universiteti-oz-faoliyatini-boshladi,2022-12-01 20:15:50.731876,"O‘zbekistondagi oliy ta’lim tashkilotlari soni yana bittaga ko‘paydi. Poytaxtning qoq markazida Toshkent xalqaro moliyaviy boshqaruv va texnologiyalar universiteti o‘z faoliyatini boshladi!Yangi universitet ilg‘or xorijiy tajribalarni qo‘llagan holda mamlakatimizdagi yetakchi oliy ta’lim muassasalari bilan raqobatlashishni maqsad qilgan.Mazkur universitetga vakolatli davlat organi hisoblangan Ta’lim sifatini nazorat qilish inspeksiyasi tomonidan litsenziya berilgan va diplomi davlat oliy ta’lim muassasalari qatori O‘zbekistonda va boshqa mamlakatlarda 100 foiz tan olinadi.Mazkur oliy ta’lim tashkilotida quyidagi yo‘nalishlar bo‘yicha qabul davom etmoqda:Universitetda ta’lim jarayonlari eng qulay sharoitlarda, zamonaviy metodlar asosida kunduzgi, sirtqi va kechki shakllarda olib boriladi.Universitetda o‘qish uchun Davlat test markazi tomonidan o‘tkazilgan imtihon natijalari (+40 ball) yoki universitetning ichki imtihonidan o‘tish lozim.Xorijiy, davlat va nodavlat oliy ta’lim muassasalaridan o‘qishni ko‘chirish imkoniyati ham mavjud. Hujjatlar universitet binosi joylashgan quyidagi manzilda qabul qilinmoqda:Toshkent shahar, Mirobod tumani, Shahrisabz 2-tor ko‘chasi, 6-uy – manzilTelefon: +998781132999Veb-sayt: https://tift.uzOnlayn hujjat topshirish: https://tift.uz/admission.html Murojaatlar uchun bot: https://t.me/tiftuzbotBatafsil ma’lumotlarni universitetning ijtimoiy tarmoqlardagi sahifalaridan olishingiz mumkin:Telegram t.me/tiftuz_tgInstagram www.instagram.com/tiftuz_igFacebook: https://www.facebook.comReklama"
https://kun.uz/uz/news/2022/11/14/oshqoshiqda-shashliklar-tanlovi,2022-12-01 20:15:52.966473,"Toshkent shahrida six kabob (shashlik)ni sifatli hamda maromida pishiradigan tamaddixonalar ko‘p. Ular orasidan maromida pishiradigan maskanlarni aniqlash esa mushkul. Birining sifati, birining mazasi, birining narxi bizga ma’qul kelmaydi. Shu bois ""Oshqoshiq"" loyihasida xo‘randalar tanlovi uchun Toshkentdagi kabob tayyorlaydigan uchta oshxona o‘zaro solishtirib ko‘rildi. Endi siz kabobxo‘rlik uchun joy qidirib o‘tirmaysiz. Mazasi yodingizda qoladigan shashlikni qayerda mazali tayyorlanishini bilmoqchi bo‘lsangiz ""Oshqoshiq""ning  YouTube sahifasidagi yangi sonida bunga o‘zingiz guvoh bo‘lishingiz mumkin. "
https://kun.uz/uz/news/2022/11/14/qashqadaryocha-rokirovka-oz-mashinasini-chiroqchi-tumani-hokimligiga-bergan-viloyat-hokimligi-450-mln-somga-equinox-sotib-oldi,2022-12-01 20:15:54.381003,"Qashqadaryo viloyati hokimining 2022 yil 18 oktyabrdagi 834-4-0-Q/22-sonli qarori bilan 450 million so‘mga Equinox avtomobilini xarid qilish uchun UzAuto Motors dileri bilan shartnoma imzolagan.Joriy yil mart oyida Prezident vazir va hokimlarga yil oxirigacha avtomobil hamda boshqa ayrim xaridlarni taqiqlagandi. Davlat rahbari yil yakuniga qadar barcha hokimlik, vazirlik va idoralarga:Shuningdek, hukumat qarori bilan tuman hokimlari xizmat mashinalari narxlari bazaviy hisoblashning 1 000 baravaridan oshmasligi belgilab qo‘yilgan. Faqat tog‘li tumanlarda BHMning 1 000 baravaridan ko‘proq pulga mashina xarid qilish mumkin.Qashqadaryo viloyati hokimligi axborot xizmati Equinox avtomobili yuzasidan munosabat bildirdi. Unda yozilishicha, Equinox qonun doirasida zaxira mablag‘lari hisobidan xarid qilinmoqda. Ushbu avtomashinani xarid qilish bo‘yicha O‘zbekiston Respublikasi Moliya vazirligidan ham ruxsat olingan.«Ushbu xaridni amalga oshirishda Vazirlar Mahkamasining «Davlat boshqaruvi va mahalliy davlat hokimiyati organlarida xizmat avtotransportlaridan foydalanish tizimini tubdan takomillashtirish chora-tadbirlari to‘g‘risida»gi qarorida viloyat hokimi o‘rinbosarlariga xizmat avtotransportining eng yuqori narxi – BHMning 1500 baravari etib belgilangani hisobga olingan», deyiladi munosabatda.Joriy yilda Qashqadaryoda o‘ziga xos «rokirovka» o‘tkazildi. Avval viloyat hokimining o‘rinbosari minib yurgan Captiva xizmat mashinasi Chiroqchi tumani hokimligiga «beg‘araz» berildi.O‘z navbatida Chiroqchi tumani hokimligi balansida bo‘lgan xizmat mashinasi Ko‘kdala tumani hokimligiga «beg‘araz» berildi. Oxirida esa viloyat hokimligi Equinox olyapti.Eslatib o‘tamiz, joriy yil aprel oyida Chiroqchi tumani hokimi Xurram Jo‘rayev yangi tashkil etilgan Ko‘kdala tumaniga hokim etib tayinlandi. Uning o‘rniga viloyat hokimining moliya-iqtisod masalalari bo‘yicha birinchi o‘rinbosari Nodir Erkayev Chiroqchi tumani hokimi bo‘ldi."
https://kun.uz/uz/news/2022/11/14/tolimarjon-issiqlik-elektr-stansiyasi-quvvatlar-oshiriladi,2022-12-01 20:15:55.888918,"Navbatdagi investitsiya loyihasi “Tolimarjon IES” AJda amalga oshiriladi. Unga ko‘ra, 2025 yil yakuniga qadar stansiyada umumiy quvvati 900 MVt dan kam bo‘lmagan navbatdagi ikkita bug‘-gaz qurilmalarini qurish ishlari olib boriladi va loyihaning bosh pudratchilari sifatida Ispaniyaning Intecsa Ingeniera Industrial S.A. va Yaponiyaning Mitsubishi Corporation kompaniyalari ishtirok etadi.“Issiqlik elektr stansiyalari” AJda “Tolimarjon IES” AJ va Ispaniyaning Intecsa Ingeniera Industrial S.A.  hamda Yaponiyaning Mitsubishi Corporation kompaniyalari o‘rtasida qurilish ishlarini amalga oshirish bo‘yicha shartnoma imzolash marosimi bo‘lib o‘tdi. Yangi investitsiya loyihasi Samarqand va Buxoro viloyatlari iste’molchilarini, Qarshi magistral kanalidagi yettita nasos stansiyasini va yana ko‘plab aholi punktlarini ishonchli elektr energiyasi bilan ta’minlashga qaratilgan.Intecsa Ingenieria Industrial S.A va Mitsubishi Corporation kompaniyalar konsorsiumi bilan “tayyor holda topshirish” sharti asosida tuzilgan shartnomaga muvofiq shartnoma qiymati quyidagicha:529 850 807 AQSh dollari,93 826 656 yevro,19 535 051 546 yapon iyenasi.Loyiha amalga oshirilishi natijasida, korxona tomonidan yiliga qo‘shimcha 7,2 mlrd. kVt.soat elektr energiyasi ishlab chiqariladi. Yuqori tejamkor texnologiyalar hisobiga 520 mln kub metr tabiiy gaz tejalishiga erishiladi.   Yana bir e’tiborli jihati, atmosferaga chiqarilayotgan ifloslantiruvchi moddalar 1500 tonnaga kamayadi. “Issiqlik elektr stansiyalari” AJ matbuot xizmati Ⓣ"
https://kun.uz/uz/news/2022/11/14/bu-men-uchun-utopiya-yirik-klaster-rahbari-fermerlar-birlashishi-imkonsizligi-haqida,2022-12-01 20:15:57.423026,"Yirik paxta-to‘qimachilik klasteri Fergana Global Textile rahbari Muzaffar Razzoqov va Kun.uz jurnalisti o‘rtasida bo‘lib o‘tgan suhbat davomida O‘zbekiston qishloq xo‘jaligida sog‘lom raqobatning o‘rni, turfa xo‘jalik sub’yektlari bo‘lishi ahamiyati, fermerlarning ko‘ngilli ravishda kooperativlarga birlashishi qanday natija berishi borasida bahs qilindi, sovetlar merosi, Xitoy tajribasi, ma’muriy idoralarning qonunbuzarliklari tilga olindi.   — Qishloq xo‘jaligimizdagi hozirgi ahvolni skanerga tushirib bersangiz: hozir vaziyat qanday, yutuqlarimiz qanaqa va tuzatish kerak bo‘lgan holatlar haqida nimalar deysiz?— Faoliyatimizni Farg‘ona viloyatida olib boramiz. Qishloq xo‘jaligi butun faoliyatimizning bir qismi xolos. Men doim o‘zim o‘ylagan, yuragimdan o‘tkazgan, so‘nggi 5–6 yil ichida o‘zimiz qilgan ishlarni aytishim mumkin, xulosani tomoshabin va tahlilchilar o‘zlari qilishadi.Biz 2014-2015 yillarda qishloq xo‘jaligidagi vaziyatini ko‘rdik va hozirgisini kuzatyapmiz. To‘qimachilik sohasida 20 yildan beri ishlaymiz. Avval qishloq xo‘jaligiga aloqamiz bo‘lmagan, paxta tolasini sotib olganmiz. Keyin bilsak, qishloq xo‘jaligi jar yoqasida ekan, katta inqirozga uchragan. Ham moliyaviy, ham ekologik, ham ijtimoiy inqiroz.Bilasiz, majburiy mehnat: farzandlarimiz, jiyan-ukalarimiz olti oylab dalada yurgan, majburiy mehnat bo‘lgan. Korrupsion ishlar juda ildiz otib ketgan edi. Misol uchun, paxta sanoat sohasidan paxta olish uchun bir necha odam bilan «so‘rashib yurishimiz» kerak edi. Shunda ham siz istagan 4 tip paxtani emas, «shuni olasan, jim o‘tirasan», deb berishardi. Bu eng katta muammo edi.  Bu inqirozni davlat rahbarimiz yaxshi tushunib yetgan. Mening shaxsiy fikrim – islohot qilish kerakligiga chin yurakdan xohish bildirilgan. «Nima qilsa bo‘ladi, qanday qilsa bo‘ladi?» deb kecha-yu kunduz o‘ylaganlar. Chunki agrar soha juda katta soha, ayniqsa paxtachilik, to‘qimachilik. Hozirgi tilda «klaster» deyiladigan narsa yuzaga keldi. O‘sha paytda to‘g‘ridan to‘g‘ri bizga aytganlar: «Senga xomashyo kerakmi, dehqonlarga xomashyo yetishtirishga yordam ber, bo‘lmasa o‘zingga yer ajratiladi, o‘zing paxtangni yetishtir, qil, o‘zingni ko‘rsat, manfaatdorlik paydo bo‘lsin».Ya’ni shu klaster tizimini paydo qilishda prezidentimizning g‘oyalari – «manfaat paydo bo‘lsa, rivojlanish boshlanadi». 2017 yilda bir tumanga borganimizda, har istiqboldagi yil uchun reja 16 ming tonna bo‘lgan, hozir 24 ming tonnaga chiqardik. Bu degani, 1,5 barobar oshirdik, yer sahnasi o‘sha-o‘sha. Nimaning hisobiga?Bizda manfaat bo‘lgan, shuning uchun harakat qilganmiz, faqat o‘zimiz emas, hamkor fermerlar bilan harakat qilganmiz. «Oborot»dan chiqib ketgan cho‘l yerlarni olganmiz, o‘sha yerga tomchilatish, yomg‘irlatish tizimlarini yaratganmiz. Don eksak, yomg‘irlatib sug‘oramiz, paxta eksak, tomchilatib. Bu tizimni Isroilning Netafim firmasi bilan qilganmiz. Ishonasizmi, o‘sha paytda 8-12 sentner chiqmaydigan cho‘l yerlardan hozir 42-43 sentner toza-sifatli paxta olyapmiz. Ya’ni juda katta o‘zgarish bo‘lgan, demoqchiman.Hozir kim majburiy paxta tergani chiqadi? Qaysi maktab bolasi, qaysi talaba? Hech kim. Hammasini sof, ochiq, shaffoflik bilan uyushtiryapmiz. Bu chunki bizning manfaatimiz, oxir-oqibat to‘qimachilik mahsulotini biz sotamiz. Mahsulotni arzonga sotamiz desak ham bo‘ladi, lekin arzonga sotishga haqqimiz yo‘q, chunki mashaqqat bilan yetishtirilyapti. Yuridik audit biz qonuniy yo noquniy ishlayotganimizni tekshirishga keladi.To‘g‘ri, ish bor joyda kamchilik bo‘ladi. Mana biz o‘zimiz yer oldik, kuchimizni sinab ko‘rdik. Eng zo‘r, eng ilg‘or agronom va fermerlarimiz bor. Ingliz tilida gaplasha oladi. Irrigatsiya sohasida ko‘p ishlar qila boshladik, chunki manfaat paydo bo‘ldi. Agar buni vaqtida qilmasak, paxta xomashyo bazamizdagi barqarorligimizni yo‘qotamiz. Bu degani bizning biznesimiz ham to‘xtaydi. Shuning uchun 2015 yildan keyingi 7 yil ichida qishloq xo‘jaligida katta o‘zgarish bo‘lgan. Lekin bunda to‘xtash mumkin emas, eng katta xavfimiz – islohotlardan to‘xtab qolish.— Iqtisodiyotda raqobatga munosabatingiz va hozir qishloq xo‘jaligi sohasida raqobat muhitida ishlayapsizmi?— Raqobat tarafdoriman. Raqobatchilik bor joyda sifat paydo bo‘ladi, g‘ayratingiz ortadi, ishtiyoq oshadi. Chunki sizning hamkoringiz, ya’ni raqobatchingiz sizdan yaxshi qilyapti, u ham odam, siz ham odam, odam qilgan ishni odam qiladi-ku. Bizning sohadagi raqobatchilik birinchi navbatda – dunyo raqobatchiligi. Eng kuchli dunyo kompaniyalari bilan raqobat qilishimiz kerak. Xitoy deydimi, Bangladesh deydimi...— Bu tushunarli. Mahalliy  miqyosga ko‘chsak. Mana siz bir korxona rahbarisiz, ma’lum bir hududda faoliyat yurityapsiz, o‘sha yerda sizga parallel faoliyat yuritadigan raqobatchi ham bo‘lishi kerakmi? Bunga munosabatingiz? — Man faqat ochiqlik tarafdoriman. Siz aytayotgan bunday imkoniyatlarni davlatimiz yaratib bersa... Hech bo‘lmasa bir viloyat miqyosida... Tajriba sifatida yaratib bersa bo‘ladi... Balki keyingi bosqichda respublika miqyosida kirgazsa bo‘ladi. Men faqat raqobatchilik – sog‘lom muhit bo‘lishi tarafdoriman.— Mana, mamlakatimizning ba’zi tumanlarida qishloq xo‘jaligi korporativlari paydo bo‘lyapti. Buyuk hodisa bu, negaki bu birlashmalar ko‘ngilli ravishda hosil bo‘lyapti, kimdir topshiriq berishi natijasida emas. To‘g‘ri, bu yerda ham hammasi zo‘r ketmayotgan bo‘lishi mumkin, lekin muhimi shuki, jarayon boshlandi – fermerlar birlashib, ya’ni o‘zaro ishonchga asoslanib, korxonalar tashkil etishyapti, shunga harakat qilishyapti. Shunga siz qanday qaraysiz?— Bular mening raqobatchim emas. Mening raqobatchim – klasterlar. Menga misol uchun 50 ming tonna paxta kerak bo‘lsa, 13 ming tonnani klasterlarga aytaman, qolgan 37 ming tonnani bozordan sotib olaman yoki import qilaman.«Kooperativ» ma’nosini men tushunmayman. Ingliz tilida sooperation degani hamkorlik, birgalashib shirkat tuzish degani. Bular jamoat xo‘jaligini tuzadi, rus tiliga tarjima qilsangiz «kolxoz» degani.— Yo‘q, buning kolxoz bilan aloqasi yo‘q...— Shuning uchun men tushunib olishim kerak, kooperatsiya nima degani? Men mohiyatini tushunmayman. To‘rt yildan beri ishlaymiz, fermerlar ishiga ich-ichigacha kirganmiz. Ular sherik bo‘lib bir ishni qilishmoqchi, to‘g‘rimi?— Ha.— Sherik bo‘lib, birgalashib zovurni tozalashganmikan yoki avtopark, MTP parkni sotvolishganmi?— Biz bir narsani tushunib olaylik. Bu tashkilotlar, avvalambor, insonlar o‘rtasidagi ishonchga asoslanyapti va bu – endi kurtak olayotgan soha. Bu yerda ko‘ngilli birlashish yuz beryapti, bu yerda demokratiya hukm suradi, boshliq yo‘q, kooperativ – hamma teng bo‘lib faoliyat yuritadigan soha. Shaxsan men uchun bu buyuk hodisa: men siz bilan teng miqyosda ishlashga ko‘nayotgan bo‘lsam, demak sizga ishonyapman, siz ham menga ishonyapsiz. Holbuki, men boshqa bilan ishlashim mumkin edi, lekin sizni tanlayapman. Bu yerda ma’nan buyuk ish sodir bo‘lyapti. Kurtak otayotgan narsaga darrov «zovur qazi» deyish qanchalik to‘g‘ri? Ko‘rgan bo‘lsangiz, yaqinda kichik film qildim, «Erkatoylar iqtisodiyotni barbod qiladi» degan. U yerda shu narsa haqida gap ketyapti, qaysidir bir tadbirkorlik sub’yektlari boshqalardan ajratilib, ularning maqomini yuqoriroq qo‘yib, hokimlar, ichki ishlar, prokuratura – hammasi ularga xizmat qiladigan bo‘lib qolsa, bu yerda muvozanat buziladi va juda katta ko‘ngilsizliklar kelib chiqadi. Aminmanki, siz qaysidir tadbirkorlik sub’yekti boshqasidan yuqori qo‘yilishini istamaysiz, to‘g‘rimi?— To‘g‘ri.— Endi kooperativ kurtak olayotgan paytda unga «zovur qazimayapsan» deyish noto‘g‘ri. Butun dunyo tajribasi shuki, tadbirkorlar ko‘ngilli birlashishi orqali hech qanday topshiriqlarsiz katta ishlar qilinadi, katta ijtimoiy muammolar hal qilinadi. Shu paytgacha qishloq xo‘jaligida hammasi topshiriq bilan bo‘lgan, sovet merosidan uzoqlashganimiz ma’nosida bu – hozir paydo bo‘layotgan kooperativlar – buyuk hodisa. Men sizdan soha vakili sifatida shunga munosabatingizni so‘rayapman.— Bunday savol berishingiz juda xursandchilik men uchun. Siz 100 foiz haqsiz, alternativ, kooperativmi, klastermi, muhimi tanlov bo‘lishi kerak va raqobatchilik klasterlar, fermerlar, hammasining orasida bo‘lishi kerak. Ammo, xafa bo‘lmaysiz, o‘zimning fikrimni aytaman: bu – utopiya. Intilsa bo‘ladi, zo‘r, lekin bu men uchun utopiya.— Nega?— Masalan, takroriy ekinda, 6-8 oy vaqt paxtadan boshqa narsa ekishda birlashsa bo‘ladi, nega birlashishmagan? Hech kim takroriy ekinga «buni ekasan» deb buyruq bermaydi-ku? Nega ular birlashib MTP olishmagan? Manfaati bitta-ku bularning. Nasos stansiyalari, 20 ta  ferma shu yerdan suv ichadi, nega shu paytgacha birlashib ta’mirlamagan? Biz 2 ta nasos stansiyani davlat xususiy sheriklikka olganmiz. Mulk davlatniki, biz uni ishlata bilishimiz kerak, ishlata olganimizdan keyin qilgan xarajatlarimizni fermerlarga, ya’ni suv iste’molchilariga sochib yuborishimiz kerak. Bilasizmi, qanaqa noroziliklar kelib chiqadi? «Biz hech qachon suvga pul to‘lamaganmiz», degan gaplarni eshityapmiz. Oxiri sarmoya kirgizib, eskirgan narsalarni almashtirib, hozir o‘n barobar xarajatni kamaytirib, fermerlarga «ey insonlar, bu suv, suvni olib kelish uchun shuncha energiya ketadi, xizmatini to‘langlar», deb tushuntirishga majbur bo‘ldim.Shuning uchun aytyapman, bular aka-uka bo‘lsa ham birlashishi qiyin bo‘ladi. Birlashib biror narsaga erishish men uchun utopiya.— Dunyo tajribasi bizga mutlaqo boshqa narsani aytib turibdi. Eng katta kompaniyalar, avtokonsernlar, elektron sohalar asoschilarining hammasi eng oddiy narsadan boshlab bitta katta jamoaga aylangan. Masalan, Bill Geyts atrofida do‘stlari bilan birlashib, kompaniya tashkil qilgan.— Bill Geyts bilan ishlaydigan hamkorlari ko‘p bo‘lgan, egasi bitta bo‘lgan, hammasi ulushkor.— Biz bitta narsaga to‘xtab qolmasligimiz kerak, kooperatsiya sizga ma’qul bo‘lmasligi mumkin, lekin uning xo‘jalik yuritish shakllari ko‘p, muhimi – bazaviy tamoyil shuki, tadbirkorlarning ko‘ngilli birlashishi zarur. Ko‘ngilli birlashishi orqasida katta-katta ishlar bo‘lganini biz dunyo miqyosida ko‘ramiz.— Ular ko‘ngilli birlashsa ishlar buziladi-ku, ular bir-biriga raqobatchi fermerlar-ku? Qanday birlashadi raqobatchilik omili bo‘lsa? Yo‘lning narigi betida 45 sentner hosil olyapti, yo‘lning bu betida 20 sentner ham ololmayapti. Bular birlashishmaydi hech qachon.— Bir qancha kooperativlar tuziladi, o‘zaro raqobat bo‘ladi – xo‘jalik yuritish sub’yektlari orasida raqobat bo‘ladi. Bu bozor iqtisodiyoti tamoyili ekanligini hamma tan olgan.— Uyushishining iloji yo‘q, bular bir-biriga raqobatchi.— Yo‘q, nega, ma’lum maqsadlarni ko‘zlab birlashishadi-ku? Bitta fermer qila olmagan ishlarni birlashib qilsa bo‘ladi, shu uchun birlashishadi. Bu endi umumqabul qilingan tamoyillar...— Nazariy tomondan to‘g‘ridir, men sizga amaliy tomondan, haqiqiy sinalgan tomondan aytyapman. Siz intervyuning boshida aytdingiz, hozir O‘zbekistonning vaqti yo‘q, tez rivojlanishi kerak deb. Biz tez qadam tashlayapmiz. Bu eksperimentlarga vaqt yo‘q.— Men buni eksperiment deb hisoblamayman, aslo. Chunki bu bozor tamoyiliga mos narsa: erkin qo‘ying, faoliyatini boshlasin, ertaga natijasini ko‘ramiz. Tamoyil shuki, bozor iqtisodiyoti sharoitida iqtisodiyotni erkin qo‘yish kerak.— Mana iyunda yerlar dondan bo‘shaydi. Nimaga rivojlanishmayapti?— Endi bu — bu yildan hosil bo‘lgan birlashmalar.— Uch yildan beri shunday bo‘lyapti.— Yo‘q, men kooperativni aytyapman. Kooperativlarning ho‘jalik sub’yektiga aylanishi – endi amalga oshayotgan jarayonlardan. Ularni har jihatdan qo‘llab-quvvatlash kerak. Chunki bu yerda bozor tamoyiliga mos jarayon boshlanyapti. Fermerlar tanlab, «mana shu insonlar bilan birlashaman» deb faoliyatini boshlayapti. Shu paytgacha nima uchun qilinmadi deyapsiz. Qishloq xo‘jaligimiz juda noto‘g‘ri asoslarga qurilgani uchun: dexqonga erk bermaslik, eski sovet davridan qolgan, «insonni turtib turmasa, majburlamasa ishlamaydi» degan tamoyillarga suyanilgani uchun qishloq xo‘jaligimiz shu darajaga yetib keldi. Qishloq xo‘jaligidan juda ko‘p iste’dodli dehqonlar chiqib ketdi mana shu davr mobaynida. Nega? Chunki juda qiyin ahvolga solingan edi dehqon. Aksar asl dehqonlar chiqib ketdi, boshqa odamlar kirib keldi. Biz endi fermerlardan norozi bo‘lyapmiz, chunki uzoq muddat davomida asl dehqonlarni chiqarib yuborganmiz. Endi teskarisiga harakat qilishimiz kerak. Dehqon yer bilan shug‘ullanishga qaytsin. Bu qiyin jarayon, lekin boshqa yo‘l yo‘q: yerni sevadigan, yerni tushunadigan, dehqonchilik qilish iste’dodi qonida bor kishilarni qaytarish kerak bo‘ladi. Aholi zich hududlarda alohida yondashuv bo‘lishi kerak, insonlarning ichki salohiyatini yuzaga chiqarish ma’nosida. Aholimizda, qishloqlarda ham ma’lum foiz odamlar bor – ichida tadbirkorlik qilish talanti bor odamlar. Xalqimiz qadimdan iste’dodli bo‘lgan. Aholisi zich hududlarda yerlarni  istifoda etish tizimi ko‘rinishi boshqacha tus olishi kerak, degan ma’noga urg‘u berib kelyapman. Agar biz aholisi zich hududlarda katta-katta qishloq xo‘jaligi korxonalarini tashkil qilsak, bu yerda iste’dodli insonlarning iste’dodi yuzaga chiqmay qolishi nuqtayi nazaridan yo‘qotish bo‘ladi. — Fikringizga qo‘shilolmayman. Aholi zich joyda sanoat rivojlanishi kerak, butun dunyo siz aytgandek shu tomonga qarab rivojlanyapti. Bizning korxonada 5 500 nafarga yaqin odam ishlaydi. Biz ta’limga juda ko‘p pul ajratamiz, ingliz tilini o‘rganaman degan ishchilar bo‘lsa sarmoya kiritamiz, «IELs topshirolmayapman, 100 dollar yo‘q», deyayotganlarga ham pul beramiz. Necha ball olganini so‘raymiz, 7,5 ball desa o‘qishga kira olishini aytamiz, oddiy operatorning bolasi. Yaqinda xursand bo‘ldim, qo‘riqlash xizmatida ishlaydigan yigit menga: «Ayolim oliy ta’limga kirdi-yu, shartnoma pulini to‘lashga mablag‘im yo‘q», deb xat yozyapti...Mening fikrim: aholi zich joylashgan joyda ta’limni qanchalik o‘stirsak, insonlar o‘z qobiliyatlarini rivojlantirishiga shuncha imkoniyat bergan bo‘lamiz. Faqat qishloq xo‘jaligi bilan ish bitmaydi, qishloq xo‘jaligida yer men uchun juda falsafiy mavzu, bu yerda butun 35 mln aholining haqqi bor. Deylik, bir ish qilib, 100 mlrd so‘m soliq to‘laymiz, o‘sha bizning vatanimiz rivojiga qo‘shgan hissamiz. Shu orqali yo‘llar quriladi, oyliklar beriladi, shunday qilib rivojlanish bo‘ladi deb o‘ylayman.Dubayni ko‘rdik, u yerda ishlab chiqarish deyarli yo‘q, u yerda faqat xizmat ko‘rsatish sohasi. Ularning paxtasi-yu boshqasi narsasi yo‘q, to‘g‘ri, nefti bo‘lgan, shundan to‘g‘ri foydalanib, vaziyatni umuman o‘zgartirib yuborgan. Ularning muhandislarini olaylik, soatiga falon pul to‘lanadi, bizda bu pul qurilmani ta’mirlashga ishlatiladi, endi o‘ylang, bizda ham o‘sha saviyadagi muhandislar chiqsa. Ular rivojlanishga qishloq xo‘jaligidan ko‘ra ko‘proq foyda keltiradi-ku? Yana bir bor aytmoqchiman, paxtachilik – men uchun qishloq xo‘jaligi emas. Bu gaz, neftga o‘xshagan sanoat xomashyosi. Buni ishlatib biz ko‘pgina odamga ish joyi tashkil qilamiz, soliqlar to‘laymiz, eksport qilamiz, bizga ishonib investitsiyalar keladi. Shu bilan biz sekin-sekin rivojlanib boramiz.  Haligi gapim esimdan chiqib qolibdi – 2015 yili paxtani sotib, 800 mln dollar eksport qilganmiz, hozirgi kunda 9 oy ichida to‘qimachilik sohasi 3,5 mlrd eksport qilgan. Yilning oxirigacha 4 mlrd dollarga chiqamiz, deyarli 5 barobar o‘sish bo‘lgan, o‘sha pul O‘zbekistonga kirgan, rivojlantirishga hissasini qo‘shgan. Mening o‘ylashimcha, to‘g‘ri, siz 100 foiz haqsiz, odam omilini, qobiliyatini rivojlantirishimiz kerak. Hamma narsa inson uchun. Biz ham korxonada tizim qilib yaratganmiz. Shunaqa sharoitlar bo‘ladi, kirayotganimda o‘rnilaridan turishadi, «turmanglar, ishlaringni qilinglar, keragi yo‘q turishni, men ham sizlarga o‘xshagan odam», deyman. Yangi g‘oyalar kerak. — G‘oyaga talab ham o‘sha raqobat muhitida paydo bo‘ladi-da. Raqobat bo‘lmasa, g‘oya ham kerak bo‘lmaydi, chunki «minimum kelib turibdi». Misol uchun, raqobat bo‘lmasa, alternativ bo‘lmasa, siz bilan ishlashga kimdir majbur bo‘ladi va uning ham rivojlanishga stimuli yo‘q. Chunki faqat bitta klasterga borib ishlash kerak, kelib keyin dam olish kerak. Izlanish degan narsa umuman yo‘q.Siz sanoat dedingiz. Qishloq xo‘jaligida qanchalik sub’yektlar ko‘p bo‘lsa, o‘sha sub’yektlar ertaga raqobat qilib, sanoatni ham yo‘lga qo‘yadi. Chunki stimul bor-da.Xitoy tajribasini o‘rganib chiqdim, bu haqida film ham qilganman. Boshlanishi o‘shandan boshlangan: aholiga oz-ozdan yer berib, ularni sekin-sekin erkin qilish vositasida qishloq oyoqqa turgan, keyin shaharni o‘ziga ergashtirib ketgan. Dehqonlar ozgina boyigandan keyin, pulini sarflaydi, uy quradi va hokazo. Shu sabab Xitoy shaharlarida ishlab chiqarish qilishga stimul paydo bo‘lgan. Xitoy aynan shu bosqichlardan o‘tib, hozirgi holatiga yetib keldi. Xitoy rahbarlari kommunist bo‘lsa ham, shaxsiy manfaatning foydasini tushunib yetgan. Korxonada ishlab, rejani bajarib, kelib uyda dam olish, to‘g‘ri, kimgadir yoqadi. Lekin hammaga emas-da. Aholining ma’lum bir qismida biznesmen bo‘lish istagi bo‘ladi. Aynan ularning evaziga Xitoy Xitoy bo‘lgan. Ularning kommunistik mafkuradagi rahbarlari ham buni tushundi, «shu to‘g‘ri ekan» deb hisoblashdi. Borib-borib, avval qishloq xo‘jaligi, keyin sanoatni erkin qo‘yish natijasida, qisqa davr ichra millionlab kichik va o‘rta korxonalar qishloq va shaharlarda hosil bo‘lgan. Millionlab! Biz ham shu yo‘ldan borishimiz kerak, chunki xalqimizning xitoyliklardan kam joyi yo‘q, o‘zbek deymiz, o‘ziga o‘zi bek bo‘lishni istaymiz-da... Shuning uchun, buni stimullashtirish kerak, ma’muriy idoralar aralashuvini keskin cheklash kerak, boshqa alternativ yo‘limiz yo‘q.— To‘g‘ri aytasiz, Yuriy Yusupov degan bir domlamiz bor, suhbatda bo‘lganman, ko‘p munozara qilganmiz. To‘g‘ri, biz ham liberal fikrda yurganmiz, o‘zimiz chet ellarda o‘qib ko‘rganmiz, lekin ishlab, jarayon ichida yurganda sezyapmizki, bazaviy muammolar bor, birinchi o‘shalarni bartaraf etishimiz kerak.Oddiy misol – ishonchsizlik. Fermer deysizmi, oddiy ishchi deysizmi, odamlar ishonmaydi, o‘zgarishga ishonch yo‘qolib bo‘lgan. Misol, biz fabrika quryapmiz, «seni bunday ishga shuncha oylikka olamiz, shunday transport beramiz», desak, buning tagida nimadir bor deb o‘ylaydi, bizga ishonch yo‘q. Chunki tizim balki shunga oborib qo‘ygandir.Men aytamanki, ana shu bazaviy – asosiy narsalarni uyg‘otishimiz kerak. Muhtaram prezidentimiz aytadilar: «Odamlar uyg‘onsin, fikrlashni boshlasin, sal tushunsin nima bo‘layotganini, o‘zining hissasini qo‘shsin, san yoshmisan yonimga kelib ishla», deb motivatsiya beradilar. Biz tayyormiz, qilyapmiz. Lekin ko‘p illatlarimiz bor. Ba’zilar «qayerdan shuncha pul topdi bu bola, kim bunga ishonib berdi?» deb aytadi. Bunga qanday qarashingiz kerak?— Buning kelib chiqishiga adolatning yo‘qligi sabab. Ma’muriy idoralar – o‘zlari qonunni himoya qilishi kerak bo‘lgan idoralar muntazam qonunni buzib kelaversa, bu oddiy odamlar nima qilsin, kimga ishonsin? Kimga ishonishni bilmaydi. Sudlar to‘g‘ri qarorlar qabul qilishi kerak, hokimiyatdagilar, ichki ishlar qonundan chiqmasligi kerak, shundan keyin xalqda ishonch paydo bo‘ladi.Siz aytayotgan narsaning sababi shu, shular oqibatida ishonchni yo‘qotdik. Endi buni qaytarish kerak. Avvalambor, ma’muriy idoralar o‘zlari uchun qonunni ustivor qo‘yib qo‘yishi kerak. Pulni yoki boshqa narsani emas. Shu narsaga erishsak, keyin siz aytgan ishonch hosil bo‘ladi.— Bir yo‘li bor – bizga o‘xshagan korxonalar ko‘payishi kerak, shu korxonalar bo‘lsa, ancha-muncha ma’muriy idora bizga tazyiq o‘tkazishdan oldin o‘ylab ko‘radi. Chunki 5500 ga yaqin inson bizga bog‘liq. Bizni inqirozga olib kelsa, butun tuman inqirozga uchraydi. Yuqoridagi odamlar sonini 4 yoki 5  ga ko‘paytirasiz, hammasining uyida oilasi bor. Shu uchun biz – Yangi O‘zbekiston tadbirkorlari to‘g‘ri ishlasak, ishonch qaytadi. Odamlar sekin-sekin ishonib boryapti. Keyin «rost gapirar ekan, meni aldamas ekan, haqqimni berar ekan», deydi.— Nima deb o‘ylaysiz, iqtisodiyotda insofga suyanib biror narsaga erishsa bo‘ladimi? Insof degani aniq bo‘lmagan narsa. Deylik, siz hozir ma’naviy har tomonlama yaxshisiz, halol-haromni tushunasiz, zulmni, oxiratni o‘ylaysiz, lekin boshqa sizga o‘xshagan hamkasablaringiz bor, ularning ma’naviy qiyofasi boshqacha. Demak, biz uning insofiga suyanib qololmaymiz-ku, to‘g‘rimi?Demak, bu yerda «sistema sderjyek» – tiyib turish tizimi kerak. Shunaqa – tiyib turuvchi sog‘lom muhit bo‘lmasa, kishi o‘zining salbiy tomonlarini namoyon qiladi. — 100 foiz qo‘shilaman, bunday hamkasblarimiz ham bor. Ular rivojlanmayapti. Yevropaning katta korxonalarida bitta prinsip bor, bu – barqarorlikni ta’minlash. Buni ijtimoiy barqarorlik deydi, ekologik barqarorlik deydi. Yevropalik hamkorlarimiz bizga «Ishchilaringning haq-huquqlarini qanday himoya qilgansan, isbotlab ber», deydi. Huquqini poymol qilyapsizmi yoki yo‘q, shuni isbotlashingizni talab qiladi, agar isbotlay olmasangiz hamkorlik qilmaydi. Bilasizmi, bular bizga qanday buyurtma berishadi? Yoki yaqinda Germaniyadan kelgan hamkorim bilan gaplashyapman, u menga: «Muzaffar, ikki yildan keyin sendan hech kim mahsulot olmaydi, O‘zbekistonning to‘qimachilik mahsulotini hech kim olmaydi, biz birinchilardan bo‘lamiz», deyapti.Negaligini so‘radim. «Chunki sen suv tejaydigan texnologiyalarda ishlamayapsan, tabiatni o‘ylamayapsan, bu bizning prinsiplarimizga to‘g‘ri kelmaydi, biz bunga boykot qilamiz», deydi. O‘zi bir boykotdan zo‘rg‘a chiqdik, endi ikkinchi boykotga kirib ketib qolamiz. Bilasizmi, «sistema sderjyek» dedingiz. Meni shular uyg‘ontiradi, ko‘zingni och, deydi. Aytdim-ku, biz dunyo bozorida raqobatchilik qilamiz. Juda qiyin, qo‘pol qilib aytsak, «ona sutimiz og‘zimizga keladi». Juda qiyin, ayniqsa hozir shimolda nima bo‘layotganini hamma biladi, Yevropa sotuvni to‘xtatgan, bizga bir kg matoni sotish shunchalar qiyin... Undan tashqari, mana bu omillar bor: «sen barqaror rivojlanyapsanmi? Inson qadriga yetyapsanmi? Ekologiyani himoya qilyapsanmi?»Nechtasi ana shunday deb kelyapti, men o‘zim ham shu narsalarni xohlayman, nima bo‘lsa ham bu bizning Vatanimiz – bolalarimiz, ularning bolalari yashaydi, Xudo xohlasa. Bu narsalarga e’tibor bermagan mahsulotni sota olmaydi, bankrot bo‘ladi. Chunki 90 foizi eksportga ishlaydi, ichki bozorga deyarli hech kim sotmaydi, sotgani ham kamdan kam.Men endi to‘qimachilik sohasi bo‘yicha gapiraman-da. O‘ylashimcha, dunyo katta bir qishloq bo‘lib qolgan, hamma qayerda nima bo‘layotganini biladi. Qanday qilib rivojlanayotganini juda yaxshi biladi. Men aytyapman-ku, har kvartalda har kuni delegatsiyamiz bor. Har kvartalda kelib tekshirishadi. Biz ishonchli hamkormiz. Ishonch bo‘lmasa, biz bilan ishlamaydi, biz bilan ishlamasa inqirozga uchraymiz.— Uchko‘prikdagi bo‘lgan vaziyat haqida sizdan so‘ramoqchi edim. Kooperativ tuzilgan u yerda, ulardan ham nima bo‘lganini eshitdik. Ular paxta yetishtiryapti, 5 may kuni fermerlar va kooperativ o‘rtasida shartnoma tuzilgan. Kooperativ tuzildi, lekin keyin xunuk voqealar yuz berdi: ma’muriy idoralar aralashib (bu isbotlandi), kooperativning paxtasi sizlarning korxonangizga olib ketilyapti.— Bu savolingizga to‘liq javob berish uchun bu jarayonda ishtirok etgan boshqa hokimiyat vakillarini ham taklif qilish kerak. O‘zimdan kelib chiqib aytadigan bo‘lsam, biz hech kimni majburlaganimiz yo‘q, bizda vakolat ham, imkoniyat ham yo‘q. Ularga o‘xshagan tadbirkor odammiz. Lekin o‘sha kooperatsiya tuzilmasining davlat miqyosida o‘z tartib-intizomi bor, tushunishim bo‘yicha. Bular bo‘yicha tuman, viloyat, respublika bo‘yicha ular haqida bayonnomalr chiqishi kerak. Chunki bu ularga ko‘p narsalardan foydalanishga imkoniyat beradi, bu narsalarning hech qaysisi bo‘lmagan. Bu men bilganim. Mening vaziyatim qanaqa? Shartnoma tuzilgan biz bilan. O‘sha 20 tami yoki qanchadir fermer biz bilan shartnoma tuzgan.— Bilishimcha, 5 may kuni fermerlar korporativ bilan shartnoma tuzishgan.— Uni men bilmayman, korporativ bilan hech qanaqa yuridik, huquqiy aloqam, shartnomam yo‘q. Aytdim-ku, korporativ nimaligini o‘zim ham yaxshi tushunib yetgan emasman. Shartnomam bor, paxtani olib kirishdi. Biz chiqimlarining hammasini qoplab berdik, «nakladnoy»lar yozishdi, PKlar topshirildi, schyot-faktura qo‘yildi, eng asosiysi puli to‘landi, ular pulimizni qaytargani yo‘q, rozi bo‘lmasa, pulimizni qaytargan bo‘lardi yoki topshirmasdi, shu narsalar bo‘lgan. Qanaqadir tushunmovchilik bo‘lgan. Undan keyin nima bo‘ldi, biz undan bexabarmiz.— Ming afsus, ming afsus, bizga kelayotgan xabarlarga ko‘ra (bu faqat Uchko‘prikdan kelmaydi, butun mamlakat bo‘yicha keladi), aynan o‘sha, bosimlar qilish orqali «maqsadga yetish» bizning milliy illatimizga aylanib olyapti. Ma’muriy idoralar qandaydir yo‘lini topyapti... Kuni kecha bir tadbirkor bilan uchrashdim, «biz tadqiqot o‘tkazyapmiz», deyapti, «biz bilmoqchimiz, nega hokimlar farmon-qonunlarni chekkaga surib qo‘yishyapti» mavzusida tadqiqot o‘tkazishyapti... — Bizga ham qiziq juda.— Menga ham qiziq. Bu material yaqinda chiqadi. Bu rivojlanishning tomiriga bolta urayotgan narsa. Aynan ma’muriy idoralarga kirib olgan ba’zi bir unsurlar mana shu narsani odatga aylantirib oldi va xalq bundan lol. Bu yoqda yaxshi qarorlar chiqyapti, bu yoqda esa bunaqa harakat. Xalq ongida ziddiyat paydo bo‘lib, tushunmay qolyapti. Bilasizmi, bu – xalqning butun potensialini yo‘qqa chiqarish. Chunki psixologik jihatdan inson tushunishi kerak voqelikni va buning bo‘lmasligi inson ichidagi zaxirani yo‘qqa chiqaradigan narsa. Inson tushunsagina ichki salohiyati yuzaga chiqadi. Bu holat mamlakatimiz rivojiga juda katta salbiy ta’sir qilyapti. Biz jurnalistlar nima qilishni ham bilmay qoldik: maqolalar yozyapmiz, filmlar qilamiz, ko‘rsatuvlar qilamiz, hatto bolalar tushunadigan darajada multfilmlar qilamiz. Shu ishni qilayotganlar, boshida turganlar tushunishi uchun, qay darajada mamlakatimizga ziyon yetkazishayotganini. Bundan keyin qanday vosita qo‘llashni bilmay qoldik... Shu mamlakatda yashayapmiz axir hammamiz, qarindoshmiz... Ertamizda nima bo‘lishini bilmaymiz, kelajagimizni hech kim kafolatlamagan! Millat birlashishi kerak. Lekin birlashishga omil bu – adolat. Adolat bo‘lishi kerak, o‘sha adolatni himoya qilish vazifasi yuklab qo‘yilgan insonlar o‘z ishini bajarishi kerak, xalqning pulidan oylik olyapti. Xalq xizmatkor qilib qo‘yibdi ularni, xalqning xizmatini qilishi kerak. Buning o‘rniga bunday narsalar yuz berib turibdi...— Bizning ham savollarimiz ko‘p... Lekin fikrimcha, bu rivojlanish xarajatlari. Zudlik bilan islohotlar kerakligi ko‘rinyapti. Vaziyatni o‘zgartirmasak yana qiyinchilikka uchraymiz, siz aytgandek dunyo bizga qarab, bular qachon rivojlanar ekan, deb kutib o‘tirmaydi hech qachon. Muhtaram prezidentimizning gaplari bor: «Tashqaridan birov kelib, «ma, rivojlan», deb, qilib bermaydi, hammasi o‘zingning qo‘lingda». Sizning gaplaringizga 100 foiz qo‘shilaman, siz islohotlarga da’vat qilyapsiz.Shokir Sharipov suhbatlashdi"
https://kun.uz/uz/news/2022/11/14/xorazmda-kelin-qaynonasini-urdi,2022-12-01 20:15:58.846148,"13 noyabr kuni ijtimoiy tarmoqlarda “Xorazmda kelin qaynonasini urib qiynadi” sarlavhasi ostida videolavha tarqalib, unda bir ayol boshqa bir ayolning bosh qismiga qo‘li bilan urgani, jabrlanuvchi ayol esa bu vaziyatda qarshilik ko‘rsatmagani aks etgan.Mazkur videolavha yuzasidan Xorazm viloyati IIB mas’ul xodimlari tomonidan olib borilgan dastlabki o‘rganishlar jarayonida quyidagilar ma’lum bo‘ldi.Videolavhadagi holat Urganch tumani Shermatlar mahallasida sodir bo‘lgan. Aniqlanishicha, ushbu xonadonda yashovchi, M.J. o‘zaro kelishmovchilik sababli qaynonasi Yo.Sh. bilan nizolashib kelgan va qaynonasining betob bo‘lib yotganidan foydalanib, qo‘li bilan bosh qismiga urgan.Ushbu holatni jabrlanuvchining turmush o‘rtog‘i qo‘l telefoni orqali videotasvirga olib, joriy yilning 4 noyabr kuni Urganch tumani IIBga taqdim etgan.O‘z navbatida, Urganch tumani IIB tomonidan 4 noyabr kuni fuqaro Yo.Sh.ga nisbatan sud-tibbiy ekspertizasi tayinlangan, M.J.ning xatti-harakatlari yuzasidan surishtiruv ishlari olib borilmoqda.Fuqaro Yo.Sh.ga nisbatan kelgusida kelini tomonidan zo‘rlik va tazyiq o‘tkazilishining oldini olish maqsadida Himoya orderi rasmiylashtirildi."
https://kun.uz/uz/news/2022/11/13/ichkarida-nima-bolgani-aniqlanishi-shart-faollar-fargonalik-15-yashar-osmir-olimi-haqida,2022-12-01 20:16:00.352856,"15 yoshli Ravshanbek Abdusattorov Farg‘ona viloyat IIBga qarashli Voyaga yetmaganlarga ijtimoiy-huquqiy yordam ko‘rsatish markazida sirli tarzda o‘lim topgani jamoatchilikda e’tiroz va savollar uyg‘otmoqda. Faollar bu hodisa tizimning muammosini ko‘rsatgani, haligacha yuqoriroq lavozimli biror mulozim yuz bergan voqea bo‘yicha tushuntirish bermagani yoki uzr so‘ramaganiga urg‘u qaratmoqda. Ravshanbek Abdusattorov 16 oktyabr kuni savdo majmuasidan jami 17 ming so‘mlik qurut va ichimlik olib, pulini to‘lamay chiqib ketayotganda sotuvchilar tomonidan ushlanib, hududdagi profilaktika inspektorlariga topshirilgan. Inspektorlar Ravshanbek Abdusattorovni dastlab Buvayda IIBga, so‘ngra Qo‘qon shahridagi Voyaga yetmaganlarga ijtimoiy-huquqiy yordam ko‘rsatish markaziga olib borishgan. Oradan ikki kun o‘tgach shu muassasadan uning jasadi chiqadi.Kun.uz surishtiruvi davomida uning o‘limi ancha vaqt uning yaqinlaridan sir tutilgani ma’lum bo‘ldi. Rasmiylar marhumning o‘limiga markazdagi sakkiz nafar bola bilan kelib chiqqan nizo sabab bo‘lganini aytishmoqda. Biroq bolaning yaqinlari bunga ishonmayapti. Holat yuzasidan Qo‘qon shahar prokuraturasi tomonidan jinoyat ishi qo‘zg‘atilib, ikki kishiga nisbatan «qamoq» ehtiyot chorasi qo‘llangan. Viloyat IIB xodimlariga nisbatan xizmat tekshiruvi tayinlangan, ikki nafar xodim IIO xizmatidan bo‘shatilgan. Ular navbatchilik qilgan kunda tarbiyalanuvchilarni nazoratsiz qoldirib, janjalning oldini olmagani uchun jazolangan. Holat Bola huquqlari bo‘yicha vakil (Bolalar Ombudsmani) nazoratiga olingan.Qo‘qonda 15 yoshli o‘smir IIB muassasasida o‘ldi: Voqea tafsilotlari nega yashirilmoqda?«Ochiq sud bo‘lishi shart!»Jurnalist Aziza Qurbonova prokuratura tez orada «ichkarida» aslida nima bo‘lganini aniqlashi, sud ishi esa ochiq bo‘lishi shartligini ta’kidlagan.– Uchko‘priklik 14 yoshli Ravshan 16 oktyabr kuni Farg‘ona viloyati Buvayda tumanidagi «Ansor» do‘konidan qurut va pepsi (17 ming so‘m) o‘g‘irlaydi, uni oldin tuman IIBga, so‘ng Qo‘qondagi voyaga yetmaganlar markaziga olib ketishadi. Uyidagilarga xabar ham berilmaydi. 2 kundan so‘ng, 18 oktyabrda bolaning o‘lgani ma’lum bo‘ladi… Bolaning o‘limi haqda birinchi bo‘lib tog‘asining «Morg»da ishlaydigan tanishi aytadi: «Tanidim, jiyaningning murdasini yormasimdan oldin kelib ko‘r…»IIB xodimlari esa bu ikki kunda ona sho‘rlikka takror va takror «yaxshi joyda yuribdi, uxlayapti» degan gaplarni aytishadi…Bola markazdagi o‘smir bolalar kaltaklagani tufayli jarohatlardan vafot etgan degan dastlabki versiyalar aytilyapti. Ikki kishi ehtiyot chorasi sifatida qamoqqa olingan, xodimlarga xizmat tekshiruvi o‘tkazilmoqda, deyilibdi. Shunchaki, ona va tog‘aning hikoyasini eshitganingizdayoq tizimning chirib ketganini ko‘rasiz: so‘roq qilinuvchilarning elementar huquqlari buzilishi, yaqinlariga o‘z vaqtida xabar berilmasligi, xavfsizligi ta’minlanmasligi, qiynoqlar qo‘llash davom etayotgani — klassik holat. Huquqni muhofaza qiluvchi, ayniqsa ichki ishlar organlari binosidan odamlarning o‘ligi chiqishi odatiy holga aylanib bormoqda. Misollar internetda tiqilib yotibdi.Har kuni davlat telekanallarida efirga berilgan «urdi-qochdi-o‘ldi-ketdi», «ichki ishlarning malakasi oshirildi» kabi lavhalarni IIV rasmiy kanaliga joylashtirishadi. Bu voqeaning dastlabki tafsiloti haqida rasmiy kanalda birorta materialni topolmadim.Dod desak ham 45 yoshli onaning yolg‘iz ko‘z bilan o‘stirgan bolasini hech kim endi qaytarolmaydi. Lekin yana boshqalar o‘lmasligi uchun ham bizni himoya qilishi kerak bo‘lgan tizim boshboshdoqchiligidan, tizimsizligidan bugun dod solishimiz shart. Tarmoqlarda odamlar izoh so‘rab yonib yotibdi. Prokuratura tez orada «ichkarida» aslida nima bo‘lganini aniqlashi, sud ishi esa ochiq bo‘lishi shart.«Qachon aniq hisobot beriladi?»BBC O‘zbek xizmati muxbiri Ibrat Safo holat yuzasidan shu paytgacha tayinli axborot berilmaganidan yozg‘irgan.– Vodiylik 15 yashar bola borasida na bir tayinli ma’lumot berildi, na vazir «o‘zim nazoratga olaman, kimning qo‘li ostida bu sodir bo‘lgan bo‘lsa jazolayman» dedi. Hech narsa bo‘lmagandek, forumlar-u karnay-surnaylar. Ming azob bilan uni katta qilgan yolg‘iz onaning o‘zi yetim qoldi. Ikki kun unga o‘g‘lining o‘lganini aytmagan va turli bahonalar bergan IIB xodimlari ayb o‘zlarida ekanini bilishgandirki, o‘lim holatini yashirganlar. Hatto onasiga telefon qilib, «o‘g‘lingizning biror kasali bormidi» deb so‘raganlar. Qachon aniq hisobot beriladi, qachon biror yuqori darajali amaldor buni vahshiylik deya tasvirlaydi?Melisa ushlagan 15 yashar bola ichkarida o‘ldiJurnalist Abror Zohidov farg‘onalik voyaga yetmagan bolaning o‘limi yuzasidan berilgan izohlardan qoniqmaganini bildirgan.– Farg‘onada melisa ushlagan 15 yashar bola ichkarida o‘ldi. Izohni qarang: Bola o‘zidan o‘zi hushidan ketdi, hodisaga aloqador ikki nafar kishi ushlandi, xodimlarga xizmat tekshiruvi tayinlandi...Tagiga qo‘shimcha qilishmabdi – «urganlar obeddan, ichki ishlar xodimi yarim oylik premiyadan mahrum qilindi. Bolani nazoratsiz qoldirgan qarindoshlari esa javobgarlikka tortilib, ishi sudga oshirildi», deb.E, «jamiyatining ko‘zgudagi aksi» bo‘lgan tizimingga o‘ynab qo‘yay! «Uni hibsga olganlar kimligi aniq»Bloger Bahodir Boboyev marhum darsdan bo‘sh vaqtlarida bekor yurmay hunarmandchilik bilan shug‘ullangani, adashib qilgan o‘g‘riligi uchun unga to‘g‘ri yo‘l ko‘rsatish o‘rniga xulqi og‘ir bolalar o‘rtasiga tashlashganini qoralagan.– Qo‘qon shahrida o‘smir yigit 17 ming so‘mlik mahsulotni pulini to‘lamay chiqqani uchun voqea joyida hibsga olingan va voqea o‘smir yigitning o‘limi bilan yakun topgan. 9-sinf o‘quvchisi bo‘lgan o‘smir o‘qishdan bo‘sh vaqtida hunarmandlik bilan shug‘ullangan. Umuman olganda, bezori sifatlari bo‘lmagan. Bolaning onasiga achindim judayam. Orzularini bolasiga bog‘lagan qancha yolg‘iz onalar bor. 45 yoshli yolg‘iz ona uchun hayotiga mazmun beradigan hech kimi qolmadi. To‘g‘ri, bola biroz ayb qilgan, ammo bu o‘smirning o‘limi uchun sabab bo‘la olmaydi. O‘smirlar o‘tish yoshida ko‘p adashadi. Ularga to‘g‘ri yo‘l ko‘rsatish har birimiz uchun mas’ul vazifadir. Farzandlaringizni ehtiyot qilinglar. Kambag‘al bo‘lsangiz ham bolani yaxshi kunlar kelishiga ishontirib yashang. Bunday o‘lim topish barcha onalar uchun juda qayg‘uli.Bolaning o‘lim topishi o‘ta sirli, ammo uni hibsga olganlar kimligi aniq..."
https://kun.uz/uz/news/2022/11/13/ozbekneftgaz-ishchi-guruh-azolari-ishlab-chiqarish-hamda-belgilangan-korsatkichlarning-bajarilishi,2022-12-01 20:16:01.846491,"Tashrif chog‘ida tashkilot mutaxassislari bilan uchrashuv bo‘lib o‘tdi, unda korxonaning joriy faoliyati bo‘yicha ko‘rilayotgan choralar muhokama qilindi. Zavod faoliyati yo‘nalishlari bo‘yicha loyihalarning taqdimot ko‘rgazmalari namoyish etildi. 2022 yil yakunlari, iqtisodiy va ishlab chiqarish ko‘rsatkichlari muhokama qilindi.O‘z navbatida, bugungi kunda korxonaning ishlab chiqarish, transport va energetika infratuzilmasi obektlarini kuz-qish mavsumiga keng ko‘lamli tayyorlash ishlari olib borilgani bo‘yicha hisobot berildi. Xususan, kompleks profilaktika va ta’mirlash, jihozlarni diagnostika qilish ishlari olib borilib, obektlarni texnologik xavfsizlik uskunalari bilan jihozlashga katta e’tibor qaratildi.Buxoro neftni qayta ishlash zavodi direktori Akbar Fazilov 2023 yilga mo‘ljallangan ishlab chiqarish rejalari va korxonaning energiya resurslarini optimallashtirish bo‘yicha chora-tadbirlar haqida axborot berdi.Xususan, zavodda energiya resurslari sarfini kamaytirish, xomashyodan foydalanishni optimallashtirish va yuqori sifatli neft mahsulotlari ishlab chiqarish hajmini ko‘paytirish bo‘yicha ishlab chiqarish samaradorligini oshirish dasturi ishlab chiqildi.Yig‘ilishda korxonaning asosiy maqsadi ham ichki, ham tashqi bozorda munosib raqobatlasha oladigan yuqori sifatli mahalliy mahsulotlar ishlab chiqarishni tashkil etish ekanini ta’kidladi.O‘z navbatida, “O‘zbekneftgaz” AJ Boshqaruvi raisi jahon bozorlaridagi o‘zgarish va o‘zgarishlar tendensiyasini hisobga olgan holda, o‘z strategik qarashlar va strategik yo‘nalishga ega bo‘lish zarurligini ta’kidladi.Energetika xavfsizligi va barqaror rivojlanishni ta’minlash, tizim korxonalari faoliyati samaradorligini oshirish “O‘zbekneftgaz” AJning birlamchi vazifasi hisoblanadi. Tizimning jadal rivojlanayotgan jahon bozoridagi o‘z o‘rnini sezilarli darajada mustahkamlash imkonini beradigan yangi loyihalarni amalga oshirish zarur.Boshqaruv raisi tomonidan Buxoro NQIZning yaqin yillarga mo‘ljallangan rivojlanish strategiyasini ishlab chiqish bo‘yicha tegishli topshiriqlar berdi. Muhokama chog‘ida korxonaning asosiy ishlab chiqarish ko‘rsatkichlarini ta’kidlab, uzoq muddatli vazifalarni belgilagan holda uzluksiz rivojlanish muhimligini aytib o‘tdi.Tashrif davomida, Qorovulbozor shahridagi quyish-to‘kish estakadasini rekonstruksiya qilish loyihasi bo‘yicha amalga oshirilayotgan ishlarning borishi bilan tanishdi.Qurilmaning asosiy konstruksiyalari bo‘ylab ekskursiya o‘tkazildi va bugungi kunga qadar amalga oshirilgan qurilish hajmlari namoyish qilindi.Ishlarning borishi bilan bog‘liq muammoli masalalar muhokamasiga bag‘ishlangan sayyor yig‘ilish o‘tkazilib, unda “O‘zbekneftgaz” AJ Boshqaruvi raisi obektlarni o‘z vaqtida qurib topshirishni tezlashtirish bo‘yicha yechimlarni belgilab berdi. “O‘zbekneftgaz” AJ Boshqaruv raisi ishchi tashrifi so‘ngida neft-gaz sanoatining ustuvor maqsad va vazifalari belgilandi va har bir korxonaning rivojlanishi muhimligi ta’kidlandi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/11/13/xalqaro-tajriba-avtomobilsiz-shahar-qanday-quriladi,2022-12-01 20:16:03.297052,"Atrof-muhitni muhofaza qilish agentligi hisob-kitoblariga ko‘ra, havo ifloslanishining katta qismi transport vositalaridan chiqadigan zaharli gazlar hissasiga to‘g‘ri keladi. Yengil avtomobildan chiqadigan bug‘ hamda yonilg‘i yoqilgandagi zaharli gazlar (uglerod oksidi, azot dioksidi) sabab atmosfera chiqindi bilan to‘lib bormoqda. Yiliga 4,6 tonna karbonat angidrid gazi chiqishi ham oldinda hali ekologik inqirozlar borligini ko‘rsatmoqda.Ayni vaqt norvegiyaliklar mana shu muammoga qarshi kurashish uchun shahar markazlarida avtotransportlar soni ko‘payayotganini normal qabul qilmaslikka chaqirib, aksincha avtomobillarsiz ham qulayliklar borligini targ‘ib qilishmoqda. Bu yo‘lda esa ular transportlar to‘xtash joylariga o‘rindiqlar kabi ko‘cha mebellarini qo‘yib, joylarni mini-bog‘larga aylantirishyapti. Buning natijasida markazda piyodalar soni 10 foizga oshgan.Albatta, bu amaliyotga qarshi chiqib, mini-bog‘lar olib tashlanish holatlari ham kuzatilgan. Britaniyalik ekofaol, velosport bo‘yicha komissar Adam Tranter (Bicycle Mayor for Coventry) mazkur vaziyatdan ajoyib tarzda chiqa olgan. U yuk mashinasiga yog‘och o‘rindiqni o‘rnatib, atrofiga ko‘chat va o‘simliklarni ekkan hamda avtomobil turargohlariga joylashtirgan. Qarabsizki, «parkovka»da transport vositasi turgandek, lekin u aslida odamlarning dam olishi uchun qilingan maskandir.U bu ishi bilan yangiliklar ko‘pchilik tomonidan kutilgandek ijobiy qabul qilinmasligini, ammo bu bilan yangi g‘oyalar eshigi ochilishini isbotlagan.Shuningdek, Norvegiyada 2023 yil so‘ngiga qadar Oslodagi dizel yoqilg‘isida yuradigan barcha avtobuslarni 450 ta elektrobuslarga almashtirish reja qilinmoqda. 48 mln yevroga baholangan bu dastur yordamida shahardagi chiqindilarni, transport vositalari shovqinini, xarajatlarini kamaytirish hamda havo sifatini yaxshilash maqsad qilingan. Osloning atrof-muhit va transport bo‘yicha vitse-meri Sirin Stavning aytishicha, jamoat transportini saqlash arzonga tushsa, bu – uning haydovchilari uchun arzon xarajatlar deganidir. Elektrobuslar esa aynan tejamkor ekologik foydali transport vositalaridan biri sanaladi.Ma’lumotlarga ko‘ra, dastur poytaxtni 2030 yilga borib jamoat transporti bilan atrof-muhitni ifloslantirmaydigan dunyodagi birinchi shaharga aylantirishi mumkin.Hozirda Oslo 700 ming nafar aholiga ega bo‘lib, barqaror transport tizimiga ega davlatlar qatorida yetakchi hisoblanadi. Boisi shaharda fyord (dengiz qo‘ltiqlari) bo‘ylab harakatlanadigan parom (suv transporti)larning aksariyat qismi allaqachon elektrlashtirib bo‘lingan. Buning ustiga shahar keng tramvay va velosiped yo‘laklariga ega.Avtomobillarsiz shahar qura olgan mamlakatlar 1980 yillarning o‘rtalarida Belgiyaning shimoliy-g‘arbidagi Gent shahrining tor ko‘chalari transportlar tirbandligi bilan to‘lgan. 1997 yildan boshlab bu shaharga avtomashinalarning kirishi taqiqlangach, u yer velosipedlar shahriga aylangan. Odamlar uchun 300 km uzunlikdagi velosiped yo‘llari qurilib, undan qatnash uchun velosipedni ijaraga berish amaliyoti ham yo‘lga qo‘yilgan. 2000-yillar boshiga kelib Ispaniya shimolidagi Pontevedra shahrida ham xuddi shu tajriba qo‘llangani qayd etiladi. Ya’ni o‘sha vaqtlarda hududning 300 ming kvadrat metr maydonini avtomobillar egallagan. Ularning sonini keskin kamaytirish uchun esa shaxsiy transportlar harakati taqiqlab qo‘yilgan. Natijada ko‘chalarining atmosferasida karbonat angidrid miqdori 70 foizga kamayib, aholi soni 12 mingga yaqin yangi piyodalar bilan ko‘paygan hamda Pontevedra faqatgina piyodalar shahriga aylantirilgan.2006 yilga kelib esa Shvetsiyaning poytaxti Stokholmda ilk marta avtomobil haydovchilari uchun tirbandlik solig‘i joriy etilgan. Ya’ni har bir avtomobil ko‘chalarda tirbandlik hosil qilgani, zararlangan hududlarda harakatlangani uchun shahardan kirib-chiqishda ma’lum miqdorda soliq to‘laydi. Bu tartib hanuz o‘z kuchida. Ma’lumotlarga ko‘ra, dastlab bu amaliyotni har 10 kishidan 7 nafari salbiy qabul qilgan, ammo 5 yil o‘tgach, statistik raqamlar buni ko‘pchilik qo‘llab-quvvatlayotganini ko‘rsatmoqda. Boisi, bugungi kunda Shvetsiya havosida kichik zarrachalar miqdori belgilangan xavfdan ancha past, atmosferasi kutilgandan toza hisoblanadi.Global iqlim o‘zgarishi, ekologiyaning kutilmagan darajada ifloslanishi, atrof-muhit chiqindilarga to‘lib borayotgani ko‘pchilikni xavotirga solishi kerak. Ayniqsa, bu muammolar antropogen omillar sabab jiddiylashib borayotgani hisobga olinsa, yuqoridagi tajribalar qo‘llanishi mamlakatlarni ekologik inqirozlardan qutqarib qolishi mumkin. "
https://kun.uz/uz/news/2022/11/13/hech-bir-onani-farzandi-bilan-sinamasin-ekan-bolasining-dardini-oziga-tilayotgan-onalar-nolasi,2022-12-01 20:16:04.760225,"“Ustachilik bilan davolatib bo‘lmas ekan”Kumush tinimsiz shamollab qolavergach, shifokorga ko‘rsatishadi. Davolanishlar natija bermaydi. Analizlar qizaloqning oqqon xastaligi bilan og‘riganini ko‘rsatadi. Ota-ona farzandini davolatish uchun Buxorodan Toshkentga ko‘chib kelishadi.“Yomon mazasi qochdi. Otasi ikkimiz ham qo‘rqib ketdik. Shu yoshgacha oqqon bolalarda uchrashi mumkinligini tasavvurimga ham sig‘dirmagan ekanman. Eshitib stressga tushib qoldim.Dadasi usta. Ustachilikdan davolatib bo‘lmas ekan. Topgan puli ijara, oziq-ovqat, dori-darmonga ketib qoladi. Ximiya olganda joni og‘riydi. Mazasi bo‘lmay qoladi. Maktabga ham chiqolmadi. Tengdoshlari chopqillab yurganini, maktabga borishganini ko‘rib o‘ksinadi. Ular bilan o‘ynagisi, maktabga borgisi keladi.Bolangizning joni og‘riganini ko‘rishdan og‘irroq alam bo‘lmas ekan. Ko‘rib turasiz, qo‘lingizdan hech narsa kelmaydi. Bolamning sog‘lom hayotga qaytishi eng katta orzum”, - deydi onaizor o‘kinch bilan.Kumush Abdurazzoqovaga oid ma’lumotlar:Humo: 9860 0301 1281 6282 onasi Gulnoza Nayimova nomidaManzil: Buxoro viloyati, Buxoro tumani, “Yangi turmush” MFY, 20-uy “Hech bir onani farzand bilan sinamasin ekan”O‘zi kichkina Sherozbek sura aytganida tillari biyron bo‘lib ketadi. Katta bo‘lganingda kim bo‘lasan, desangiz prezident deb javob beradi. Shifoxonada doktor prezident deb yozib bergan “beyjik”ni osib yuradi. Beixtiyor Yaratgandan shifo tilaganingizni sezmay qolasiz.“Hech bir onani farzand bilan sinamasin ekan. Bolamni mazasi bo‘lavermadi. Limfa tugunlari ishib ketdi. Doktorlar kesib ko‘rishdi. Ancha vaqt davolashdi. Lekin natijasi bo‘lmadi. Bu hol qaytalayvergach leykozga analiz topshiringlar, deyishdi.Shaharga olib borib tekshirtirsak tasdiqlab berishdi. Farg‘onada yo‘lga chidamaydi, issig‘i bor, Toshkentga tez yordam mashinasida olib ketish kerak deyishdi. Xudoga tavakkal qilib uyga olib keldim. O‘rtoqlarini chaqirdim. O‘zi yaxshi ko‘rgan joylarga olib borib o‘ynatdim.Shifoxonada yotaverib qiynalib ketdi. Bolalar bilan o‘ynasa, dardi nari ketadigandek, bolam tuzalib qoladigandek tuyildi. Ertasi kuni Toshkentga olib keldim. Yo‘lda issig‘i ko‘tarildi. Yetkazib olib borolmaymanmi, deb juda qo‘rqdim. Terga pishib ketdi.Xudoga shukur, davolanish kurslarini olib ahvoli ancha yaxshilandi. Endi davolanishni davom ettirishimiz kerak. Dadasi kunlik ishlarga chiqadilar. Farg‘onada yotganimizda ham qarz-havola qilgandik. O‘zim hamshiraman. Bolam xastalanib qolganidan beri ishga chiqolmayapman”, - deydi Dilnoza o‘zini yig‘idan to‘xtalolmay.Sherozbek O‘tanboyevga oid ma’lumotlar:Uzcard: 8600 0604 9640 1754 Onasi Dilnoza Aminjonova nomidaManzil: Farg‘ona viloyati, Oltiariq tumani, G‘ayrat Ezgulik 117. “Otasining sochlari oqarib ketdi”Ko‘zlari munchoqdek, o‘zi qo‘g‘irchoqdek qizaloqni ko‘rib, havasingiz keladi. Xudo shunday shirintoyga katta sinov — og‘ir dard berganini eshitib, ichingiz achiydi. Shahzodani birinchi marta “ximiya”ga olib kirib ketishayotganda doktorlar ota-onasidan tilxat yozdirib olishadi. Chunki umid juda kam edi.“Boshida bitta “ximiya”danoq bolamning ahvoli og‘irlashib qoldi. Sochlari to‘kilib ketdi. Yurolmay qoldi. Og‘zi qon. Ikki haftagacha hech narsa yeyolmadi. Xudoga shukur, hozir yaxshi. Ilik ko‘chirib o‘tkazish kerak, deyishyapti. Lekin unga juda ko‘p mablag‘ kerak ekan.Bir yil davomida davolanishi uchun topganimizni, mol-hollarimizni sotdik. Faqatgina qaynona-qaynotam yashaydigan uyimiz qoldi. Hozir o‘zimiz Toshkentda ijarada turamiz. Chunki qizimni tinmay davolatishimiz kerak.Dadasi kunlik ishga chiqadi. Erkak kishiga juda qiyini ekan. Bolang dard cheksa-yu, pul topib berolmasang, xotining, bolangning ko‘zlariga qarolmay qolarkansan. Bir yilga qolmay soch-soqoli oqarib ketdi”, - deydi Sevara opa ko‘z yoshlarini berkitib.Shahzoda Alijonovaga oid ma’lumotlar:Uzcard: 8600 0610 2758 6386 onasi Sevara Tojiboyeva nomidaManzil: Namangan viloyati, Chust tumani, Ahcha ko‘cha mahalla. 15-uy “Bu darddan qutulsak, yana boshqasi kutib turibdi”Muhammad Nilufarning birinchi farzandi. Yer-u ko‘kka ishonmay katta qilib, bog‘chaga beraman deb turgan bir vaqtida o‘g‘lining tobi qochdi. Dori-darmonlar kor qilmadi. Tekshiruv natijalaridan uch yashar bolakayning oqqon bilan xastalangani ma’lum bo‘ldi.“Hozir bu darddan tuzalib chiqsak yana bir dard kutib turibdi. Shu kasallik natijasida burnining o‘rtasidagi devori chirib ketibdi. U ham murakkab operatsiya ekan. Juda ko‘p mazasi qochib qolyapti. Yaqinda ko‘ziga virus tushib qoldi. Endi har safar shamollaganda bu virus takrorlanib, avj olaverar ekan.Kechasi bilan oyoq-qo‘llari og‘rib, dodlab chiqadi. Uning azoblanishini ko‘rishdan ortiq azob yo‘q. Qaniydi, uning dardini olsam, bolam azoblanmasa. Alloh shu dardni suyib berdi, suyib shifosini ham bersin”, - deydi Nilufar ko‘zi og‘rib injiqlanayotgan bolasini bag‘riga bosgancha.Muhammad Naziraliyevga oid ma’lumotlar:Uzcard: 8600 0610 4293 0940 onasi Nilufar Muxtorova nomidaManzil: Farg‘ona viloyati, Bag‘dod tumani, Obod ko‘chasi 123-uy "
https://kun.uz/uz/news/2022/11/13/boshim-devorga-urilganda-kozim-ochildi-sobiq-soliqchining-nadomatlari-hayotiy-hikoya,2022-12-01 20:16:06.289366,"Oshxonada ovqatlanib o‘tirar ekanman, yonimga yoshi qirqlardan oshgan bir yigit kelib o‘tirdi. Biroz o‘tib u bilan tanishdik, viloyatning chekka tumanida yasharkan. Bozorda savdo do‘koni bo‘lib, shaharga mahsulot olib ketish uchun kelgan ekan.Suhbat asnosida soliqdan gap ochildi. Shunda suhbatdoshim ancha yillar avval soliqchi bo‘lib ishlaganini, tamagirlik ortidan qo‘lga tushib, qamalib chiqqanini aytib qoldi.«Qamoqdan ozod bo‘lsam halol yashayman, zinhor birovning haqqiga xiyonat qilmayman, deb o‘zimga so‘z bergandim. Halol mehnat ortidan ozroq pul jamg‘arib, kichik savdo do‘koniga ega bo‘ldim. Hozir oilamdagilar bilan o‘shani yurg‘izyapmiz. Xudoga shukur, birovdan kam joyimiz yo‘q, qora qozon qaynab turibdi», dedi.Menga uning boshidan o‘tgan hodisalar qiziq tuyuldi va malol kelmasa hikoya qilib berishini so‘radim. U gap boshladi.«Bir paytlar mening hayotimga barcha havas qilardi. Obro‘li ish – axir barcha ham soliq xodimi bo‘la olmaydi, salmoqli maosh, inoq kollektiv, baxtli oila, qisqasi yaxshi hayotda yashardim.Ana shunday sharoitda nafsim meni yo‘ldan urdi va tamagirlik bilan pul topishga o‘tdim. «Qing‘ir ishning qiyig‘i albatta chiqadi» deyilganidek, bir kun shishib turgan shar paq etib yorildi va noqonuniy ishlarim fosh bo‘ldi. Shundan so‘ng men barchasidan ayrildim.Maktabni bitirgach tanishlar yordamida institutlardan birining iqtisodiyot fakultetida o‘qidim. So‘ng tug‘ilib o‘sgan tumanimga qaytib, soliq inspeksiyasiga ishga kirdim.Bir necha yil oddiy xodim sifatida ish o‘rgandim. Keyinroq meni katta bir qishloqqa soliq nazoratchisi etib tayinlashdi. Qishloqda beshta mahalla bo‘lib, men u yerda yordamchim bilan yer va mulk solig‘ini yig‘ardim.Qishloq joylarida soliq nazoratchisi sifatida ishlab, yer va mulk solig‘ini yig‘ishning «manfaatli» tomonlari ko‘p edi. Masalan, qishloqlarda so‘nggi 20-25 yilda qurilgan yangi imoratlarning aksariyatida hech qanday hujjat yo‘q.Men va yordamchim ana shundan foydalanib, uy-joyining hujjati bo‘lmaganlarga «Shartli soliq to‘laysiz» deb, ulardan pul undirardik. Odamlarga esa kvitansiyaning nusxasini to‘ldirib berib ketaverardik. Ba’zida kvitansiya ham bermasdik. Bunday pullar davlatga topshirilmas, yordamchim va men haqqimni olib qolib, qolgani tuman soliq bo‘limi rahbariga yetkazilardi.Ayrim hollarda kimdir uy-joyini hujjatlashtirganda bizga to‘lagan pullari kompyuterdan chiqmas, ammo yer-mulkini qonuniy qilib olganiga xursand bo‘lgan odamlar bunga e’tibor bermasdi.Bundan tashqari, beshta mahallada 20 dan ortiq katta-kichik turli savdo va xizmat ko‘rsatish do‘konlari bor edi. Ularning orasida to‘rt-beshta kattaroq do‘kon yakka tartibdagi tadbirkor sifatida ro‘yxatdan o‘tib soliq to‘lar, qolganlaridan oyma-oy «dolya» yig‘ardik.Biz belgilangan «stavka» YaTT sifatida to‘laydigan mablag‘idan biroz kamroq bo‘lgani uchun ular aytgan pulimizni og‘rinmasdan berardi. Shu tariqa, hamma xursand, o‘z ishini qilardi.O‘shanda ayrim hamkasb xodimlar qilayotgan ishim noto‘g‘riligini, bu ketishda bir kun baloga yo‘liqishimni aytishdi. Ammo men ularning nasihatiga quloq solmadim.Ana shunday kunlarning birida menga nasihat qilgan hamkasblarning aytgani bo‘ldi. Hakalak otgan nafsim nafaqat o‘zimning, balki butun tuman soliq bo‘limining ag‘dar-to‘ntar bo‘lib ketishiga sabab bo‘ldi.Mahallalardan birida soliq yig‘ib yurgandik, oldimizga bir yigit keldi. Salom-alikdan so‘ng u somsaxona ochmoqchi ekanini, shunga biz bilan kelishib ish boshlamoqchi bo‘lganini aytdi.Yigitga o‘sha paytda ustaxona va sartaroshxona kabi joylardan oladigan pulimizni aytdik, ammo u rozi bo‘lmadi.«Mahallamizda uchta somsaxona bor. Men to‘rtinchisini ochyapman. Joyim mahalla markazida emas, chetroqda. Kuniga bir tandir somsa o‘tkazaman va bundan katta daromad qilib bo‘lmaydi. Shunga sizlar so‘ragan pulni bera olmayman» dedi u.Yigit biz so‘ragan pulning yarmini taklif qilgandi, rozi bo‘lmadik. Unga talab qilgan pulimizni bersagina ishlashi mumkinligini, aks holda jarima qilishimizni aytdik. Yigit indamay ketdi.Ertasi kuni ishxonaga borgandim, boshliq chaqirib qoldi. Kirsam oldida kechagi yigit. Boshliq menga savol nazari bilan qaragandi, unga vaziyatni qisqacha tushuntirib, yigit biz aytgan taklifga ko‘nmayotganini aytdim.Shundan so‘ng boshliq yigitga qarab «Bor so‘ragan pulini ber va ishlayver. Arzimagan narsani ham mening boshimga ko‘tarib kelasanmi?» dedi. O‘zicha tuman soliq idorasidan adolat istab kelgan yigit nima deyishini bilmay qoldi va indamay chiqib ketdi.Oradan ikki kun o‘tgach, yigit telefon qilib shartimizga roziligini aytdi. «Ertalabdan somsapazlarim ish boshlaydi, kelib haqqingni olib ket», dedi.Ertasi kuni yordamchim bilan uning mahallasiga bordik. Aytganiday somsaxonani qishloq chetidagi uyidan ochgan ekan. Somsa tayyorlanadigan xonaga kirdik, qarasak ikki yigit nimadir ish bilan band.Yigit pul berishidan avval «sal kamroq olsanglar hech narsa bo‘lmasdi» deb biroz gina qildi. Unga biz ham xo‘jayinli odam ekanimizni, yig‘ayotgan pullarimizdan arzimas qismi o‘zimizda qoldirib, qolganini tiyin-tiyinigacha tepadagilarga olib borib berishimizni aytdik.Yigit bizga bermoqchi bo‘lgan pulni erinmay oldimizda sanadi va shu asnoda gapga tutib boshqalardan qancha olayotganimiz bilan qiziqdi. U pulni sanab bo‘lib qo‘limga bergach birdaniga uning o‘zini tutishi, tinmay savollar berayotgani menga shubhali tuyuldi.E’tibor berib qarasam tashqarida, arava ustiga o‘rnatilgan tandirda olov yo‘q. Ichkarida ham na xamir, na yopish uchun tayyorlangan somsa, hech narsa ko‘rinmayapti. Somsapaz deyilgan yigitlar ham shunchaki uyoq-buyoqni tozalayotganday tutayotgandi. Ularning xavfsizlik xodimi ekaniga zarracha shubham qolmadi. Olgan pulimni uloqtirib, yordamchimga «qoch» deb baqirdim va o‘zimni tashqariga urdim.«Somsapaz» yigitlar ortimizdan quvishdi. Yordamchim chaqqonroq edi, tezda mendan o‘zib ketdi. O‘sha paytda «Jiguli» mashinam somsaxona oldida qolgan, uning ichida men va yordamchimni fosh qilish uchun yetarli bo‘lgan turli daftarlar bor edi. Bunday paytda qochish mantiqsizlik edi, ammo o‘sha paytda qo‘lga tushmaslik uchun hamma narsaga tayyor edim.Ming urinmaylik, uzoqqa qocha olmadik. Tezda yetib olib ushlashdi. Shundan so‘ng bizni tutganlardan biri qayergadir telefon qildi. Bir zumda bir necha mashinada IIB va tuman milliy xavfsizlik xizmati (u paytlarda xavfsizlik xizmati shunday atalardi) xodimlari yetib kelishdi. Shunda bizni ushlagan yigitlar viloyatdan kelishganini bildik.Bizni to‘g‘ri tuman soliq bo‘limiga olib borishdi va binoning kirib-chiqish eshigini, keyin ichkaridagi barcha xodimlarni hovliga chiqarib, ularning xonalarini ham muhrlashdi.Shundan so‘ng tuman soliq bo‘limini bir necha hafta «g‘alvir» qilishdi. Ko‘p qing‘ir ishlar chiqib keldi.O‘sha paytda men ishlaydigan qishloq aholisining soliq idorasidagi kompyuter ma’lumotlari bilan daftarimdagi hisob-kitobni solishtirishdi. Kompyuterdan 4 mingta xo‘jalikning, daftarimdan esa 5 mingta xo‘jalikning ro‘yxati chiqdi.Tumandagi boshqa mahallalar, bozorda tadbirkorlar bilan ishlaydigan xodimlardan ham shunaqa ishlar aniqlandi. Ma’lum bo‘lishicha, xodimlar orasida eng noinsof o‘zim bo‘lgan ekanman.Bu orada bizga nisbatan jinoyat ishi qo‘zg‘atildi. Tergovdan so‘ng tuman soliq bo‘limi boshlig‘i, uning o‘rinbosari, men va yordamchim turli yillarga ozodlikdan mahrum etish jazosini oldik.Turli kamchiliklarga yo‘l qo‘ygan boshqa xodimlar ham turlicha jazolar olishdi. Kimdir ozodlikni cheklash, axloq tuzatish ishlari kabi jazolarni oldi. Yana kimlardir turli miqdorlarda jarimaga tortildi. Bir qator xodimlar ishdan bo‘shatildi.Qamoqda o‘tirib o‘tgan hayotimni tahlil qildim. Menga ham boshqalar qatori bir marta umr beriladi. Nega haromdan hazar qilmay yashaganimga, halol rizq izlamaganimga afsuslandim.Qamoqdan chiqqanimga ham bir necha necha yil bo‘ldi. Hozir tadbirkorlik qilyapman. Bozordan kichik bir do‘konni ijaraga olib, o‘sha yerda xo‘jalik mollarini sotyapman».Suhbatdoshim hikoyasini tugatgach, qachonki insonning boshi devorga borib urilganda ko‘zi moshday ochilishiga va to‘g‘ri xulosa chiqarishiga yana bir bor amin bo‘ldim. Hatto ismini ham so‘ramagan suhbatdoshim bilan oshib ketgan narx-navolar haqida biroz suhbatlashgach, ikkimiz ikki yonga ketdik.G‘ayrat Yo‘ldosh tayyorladi."
https://kun.uz/uz/news/2022/11/12/vakolatimiz-doirasi-chegaralangan-tadbirkor-ayol-assotsiatsiyasi-raisi,2022-12-01 20:16:08.264059,"— “Tadbirkor ayol” O‘zbekiston ishbilarmon ayollar assotsiatsiyasi tashkil etilganiga 31 yil bo‘ldi. Tashkilot o‘z oldiga qo‘ygan vazifalarni uddalay olyaptimi?— Tashkilot mamlakat mustaqilligining ilk yilida uch-to‘rt ayolning tashabbusi bilan tashkil etilgan. O‘tish davrida, ya’ni mustaqillik yillarida bozor iqtisodiyoti qoidalarini ayollarga biroz tushuntirish, ularni daromad topishga o‘rgatish tashkilotning o‘sha paytdagi asosiy maqsadi bo‘lgan. 31 yil bu kichik muddat emas. Bu davrda “Tadbirkor ayol” assotsiatsiyasi katta tajriba yig‘di. Bu tajribaga asosan salohiyatimizni to‘liq ishlatishga bizga, albatta, ko‘proq sharoit kerak. Mana shu davr mobaynida hukumat oldimizga qo‘yayotgan vazifalarni to‘liqroq va samaraliroq bajarishimiz uchun ko‘proq mehnat qilishga bel bog‘laganmiz. Lekin shunday vaziyatlar borki, o‘zimizning vakolatimizdan chiqa olmaymiz. Mana shu narsa bizga biroz xalaqit beradi.— Tashkilot qayerdan moliyalashtiriladi? 1 yillik jami xarajatlari qancha? — Bu ko‘pchilik uchun qiziq. Haqiqatda kim bilan gaplashsam, assotsiatsiyaning katta moliyalashtirish asosi bor, deb o‘ylashadi. Aslida biz o‘zimizning tashkilotni o‘zimiz moliyalashtirishga harakat qilamiz. Ya’ni ko‘plab xalqaro tashkilotlarga murojaat qilamiz, hamkorlarimiz bilan ishlashga intilamiz. Hozirda “Tadbirkor ayol” assotsiatsiyasining eng katta yutuqlaridan biri bu xalqaro tashkilotlar va hukumatimizning bizga bo‘lgan ishonchidir. Biz biror loyihani muvaffaqiyatli bajarmasak, keyingi loyihalarda hamkorlarning ishonchini oqlay olmagan bo‘lamiz. Aynan shuning uchun barcha loyihalarni sifatli bajarishga harakat qilamiz. Mana shundanmi, hamkorlarimiz, donor tashkilotlar bizga ko‘proq e’tibor berishadi.— Assotsiatsiyaning jamiyat va davlat rivoji uchun ahamiyati haqida gapirsangiz, aytaylik shu tashkilotni yo‘q deb hisoblasak jamiyat nima yo‘qotadi? — Ko‘p narsa yo‘qotadi. Chunki “Tadbirkor ayol” assotsiatsiyasi ayollarimiz uchun nihoyatda kerakli tashkilot. Ko‘p yillar davomida ayollar bilan yaqindan muloqot o‘rnatishga, ularni birlashtirishga harakat qildik. Bu oson bo‘lmadi. Bizga bo‘lgan ishonchni yillab yig‘dik. Albatta, ayollar o‘zlarining imkoniyatlarini, intilishlarini realizatsiya qilishga mana shunday bir tashkilotlar kerak.— Kun.uz sayti ko‘plab ayol tadbirkorlarning muammolarini ko‘taradi, jamoatchilik e’tiboriga olib chiqish orqali muammo hal bo‘lgan holatlar juda ko‘p. Lekin shunday paytlarda assotsiatsiyaning faolligini sira kuzatmaganmiz. Ayting-chi, nega shunday?— Afsuski, bizning vakolatimiz doirasi chegaralangan. Agar biz davlat tashkiloti bo‘lganimizda, boshqa davlat tashkilotlariga murojaat qilib u yoki bu a’zolarimizning muammolarini osongina hal qilib bergan bo‘lardik. Shuning uchun qayta-qayta aytamanki, vakolatimizni kengaytirish kerak. 31 yil davomida o‘zining faoliyatini bir kunga ham to‘xtatmagan va davlat budjetidan to‘g‘ridan to‘g‘ri moliyalashtirilmagan, ko‘p ming sonli ayollarning ishonchini oqlagan tashkilotga ko‘p valolat berish kerak, deb o‘ylayman.— Birgina vodiy viloyatlarining o‘zida 100 ming ayol xorijda migratsiyada ekani aytildi. Sizningcha bu raqam nimani anglatadi? Ayollar migratsiyasining ortishida O‘zbekiston ishbilarmon ayollar assotsiatsiyasining ham aybi bor deb o‘ylaysizmi?— Biz xotin-qizlarni respublikamizda ushlab qola olmay, ularga yetarli sharoitlarni yaratib bera olmayapmizmi, demak, hammamiz aybdormiz. Hammamizning mas’uliyatimiz bor. Aynan shuning uchun joriy yilda chet ellarda sarson bo‘lib yurgan xotin-qizlarni respublikamizning o‘zida tadbirkorlik bilan shug‘ullanishga jalb qilishga qaratilgan loyihani amalga oshirdik. Mazkur loyihani amalga oshirish oson bo‘lmadi, ayollardagi juda ko‘p psixologik to‘siqlarni yengishga to‘g‘ri keldi. Ular bizga o‘qishning nima keragi bor, degan savollarni bergan. Biz ularga mana shu olgan bilimi ortidan daromad keltiradigan faoliyat kelishini tushuntirishga harakat qildik. Oldin ayollar tortinishgan yoki ularning oldida qandaydir to‘siqlar bo‘lgan bo‘lsa, hozir o‘zlari shu loyihadan xabar topib, unga intilishmoqda. Chunki biz loyihada ayollarga nafaqat nazariy bilim, qolaversa, keyin ularga grantlar ham beramiz. Ozgina kapital ayollarni ruhlantiradi.— Yaqin kunlarda Ayollar tadbirkorligi haftaligi-2022 o‘tkazilishi kutilmoqda. Ushbu tadbirdan qanday natijalar kutyapsiz?— Mana bir necha yildirki, 19 noyabr – Xalqaro ayollar tadbirkorligi kuniga bag‘ishlab “Tadbirkor ayol” O‘zbekiston ishbilarmon ayollar assotsiatsiyasi tashabbusi bilan an’anaviy tarzda Ayollar biznes haftaligi o‘tkazib kelinmoqda. Bu yil oltinchi marta o‘tkaziladigan haftalik IT-industriya sohasida ayollar biznesini rivojlantirishga ko‘maklashish va ayollar duch kelayotgan qiyinchiliklarni yengib o‘tishda yordam beradigan turli masalalarga bag‘ishlanadi. Bu tadbir faqat Toshkent shahrida emas, respublikamizning turli hududlarida o‘tadi. Qoraqalpog‘iston misolida aytadigan bo‘lsam, Nukusda ajoyib innovatsion loyiha, ya’ni “Qoraqalpoq etno-ovul” sayyohlik yo‘nalishi taqdimoti bo‘ladi. Tadbir ishtirokchilari o‘zlarini qiziqtirayotgan va qiynayotgan masalalar yuzasidan bevosita ma’ruzachilar bilan muloqot qiladilar. Har bir taklif va muammo davlat organlari, xalqaro tashkilotlar va mamlakat ishbilarmon doiralari vakillari tomonidan ko‘rib chiqiladi.  Baxtiyor To‘xtayev suhbatlashdi."
https://kun.uz/uz/news/2022/11/12/ozbekneftgaz-qashqadaryodagi-dengizkol-konida-2-sonli-siquv-kompressor-stansiyasi-hamda-tegirmon-somontepa-gaz-quvuri-ishga-tushirildi-foto,2022-12-01 20:16:09.671091,"“O‘zbekneftgaz” AJ Boshqaruvi raisi Mehriddin Abdullayev mamlakatimiz aholisini va iqtisodiyot tarmoqlarini, ayniqsa kuz-qish mavsumida tabiiy gaz bilan uzluksiz ta’minlash ustuvor vazifa ekanligini aytib, ishga tushirilgan ushbu obektlar yuqoridagi maqsadlarga xizmat qilishi muqarrar hisoblanishini ta’kidladi.Muborak boshqarmasining “O‘zbekneftgaz” AJ tomonidan qazib chiqarilayotgan tabiiy gazdagi ulushi deyarli 45 foizni tashkil qiladi. 2022 yilda boshqarma konlaridan 15,0 mlrd kub metr tabiiy gaz qazib chiqarishi kutilmoqda.Hududda geologiya-qidiruv ishlarini amalga oshirishga alohida e’tibor qaratilib, 2017-2021 yillarda jami 6 ta uglevodorod konlari ochildi (“Chordarbaza”, “Do‘ltatepa”, “Quyi Pomuq”, “Yangi Olot”, “Ijobat”, “Razzoqbobo”) va 74,6 mlrd kub metr hajmda tabiiy gaz hamda 3,1 mln tonna hajmda suyuq uglevodorodlar zaxirasi o‘stirildi.Joriy yilning yanvar-oktabr oylarida bajarilgan ishlar natijasida 2 ta yangi kon ochildi (“Quyi Pomuq”, “Yangi Olot”) hamda 6,2 mlrd kub metr hajmda tabiiy gaz va 356 ming tonna hajmda suyuq uglevodorodlar zaxirasi o‘stirildi. Yil oxiriga qadar bu ko‘rsatkichni 12,0 mlrd kub metrga yetkazish kutilmoqda. Loyiha bosh pudratchisi – “Enter Engineering” kompaniyasi tomonidan qisqa muddatlarda qiymati 87,8 mln dollarlik texnologik obekt qurib bitkazildi. Zamonaviy gaz-turbina uskunalari va kompressorlar yetakchi xorijiy kompaniyalar, ya’ni “Baker Hughes”, “Akchelik”, “DenEyr Enerji”, “IGNK”, “Shandong Vintex” va boshqa kompaniyalar tomonidan yetkazib berildi.Mazkur qurilmani foydalanishga topshirish natijasida kunlik qo‘shimcha 1 mln kub metr gaz qazib olish imkoni yaratildi. Shu bilan birga, uzunligi 47 kilometr bo‘lgan “Tegirmon-Somontepa” gaz quvurining qurilishi yiliga 1 mlrd kub metr gazni transportirovka qilish imkonini beradi.O‘tgan yili “Alan” va “Zevarda” siquv kompressor stansiyalarining ishga tushirilishi, bugun esa “Dengizko‘l” siquv kompressor stansiyasining foydalanishga topshirilishi ko‘zlangan maqsadlarga erishishga yordam beradi.Yuqoridagi obektlarni qurishga jonbozlik ko‘rsatgan 40 dan ortiq ishchi va xodimlar, jumladan texnologik uskunalarning ishlab chiqaruvlarni jamiyat rahbariyatining tashakkurnomasi hamda esdalik sovg‘alari bilan taqdirlandi. Ma’lumot uchun. “Dengizko‘l” koni 1981 yilda Buxoro-Xiva hududida ochilgan yirik konlardan biri bo‘lib, boshlang‘ich zaxirasi 160 mlrd kub metr tabiiy gazni tashkil qilgan. Bu yerda gazni kompleks tayyorlash qurilmasi foydalanishga topshirilgan, keyinchalik kon qatlam bosimining keskin ravishda tushib borishini hisobga olib, 2009 yilda birinchi siquv kompressor stansiyasi qurib ishga tushirilgan.Kondagi qoldiq 37 mlrd kub metr gaz va 1,3 mln tonna kondensat zaxiralarini maksimal darajada qazib olish maqsadida, ikkinchi siquv kompressor stansiyasini qurish qarori qabul qilingan.“O‘zbekneftgaz” AJ matbuot xizmati Ⓣ"
https://kun.uz/uz/news/2022/11/12/tamirlashsa-asakasi-ketadimi-buzuq-yolda-ondan-ortiq-avtoavariya-sodir-boldi,2022-12-01 20:16:11.105794,"Bundan tashqari yo‘lning qatnov qismining ikki joyida kanalizatsiya qudug‘i ochiq holda tashlab ketilgan. Xavfdan ogohlantiruvchi biror yo‘l belgisi qo‘yilmaganligi ham haydovchilarga noqulaylik tug‘dirmoqda. Xalqning o‘zi eski shina, shifer va beton bo‘laklaridan xavfni bildiruvchi to‘siq yasab qo‘yishgan.«Bu yo‘lda deyarli har kuni bir ko‘ngilsiz voqea yuz beradi. Haydovchilar mana shu og‘zi ochiq quduqdan qochaman deya mashinasi rulini boshqa tomonga burib, baribir chuqurga tushib ketib shikast yetmoqda. Uzundan uzun navbatlar hosil bo‘lmoqda. Bir necha marotaba murojaat qildik. Ammo natijasi bo‘lgani yo‘q», – deydi mahalliy turg‘unlardan biri.Mashinalar yo‘ldagi chuqurlardan o‘tayotganda tagi yerga tegib qolay demoqda.YTHlar jiddiylashib ketmasidan, fuqarolarga kattaroq zarar yetmasidan ushbu muammoning oldini olish, yo‘lni ta’mirlab, quduqlarning og‘zini yopish zarur. Andijon viloyatidagi mutasaddilar tez orada ushbu muammoga e’tibor qaratadi, deb umid qilamiz.Abduvali Qurbonov, Kun.uz muxbiri."
https://kun.uz/uz/news/2022/11/11/mdh-filmlarini-namoyish-qilish-uchun-onlayn-platforma-ishga-tushiriladi,2022-12-01 20:16:12.549787,"Minskda «Listapad» kinofestivali doirasida bo‘lib o‘tgan MDH davlatlari kinostudiyalari direktorlari kengashida filmlarni namoyish etish uchun yagona platforma yaratish to‘g‘risida qaror qabul qilindi. Rejaga ko‘ra, MDH davlatlarida suratga olingan filmlar ixtisoslashtirilgan platformaga joylashtiriladi va ularni onlayn va bepul tomosha qilish imkoniyati beriladi. Kengashda MDH davlatlari kinostudiyalarining xalqaro ijodiy uyushmasini va Kinematograflar ijodiy uyushmasining «Oltin filmlar to‘plami»ni yaratish masalalari ham muhokama qilindi. Kengash ishida Belarus, Rossiya, Tojikiston va O‘zbekiston vakillari ishtirok etdi.Belarusda 4-11 noyabr kunlari bo‘lib o‘tgan «Listapad» kinofestivalida Qozog‘iston, Qirg‘iziston, Tojikiston, Turkmaniston va O‘zbekiston kinostudiyalarining so‘nggi, shuningdek, sovet davridagi klassik filmlari namoyish etildi."
https://kun.uz/uz/news/2022/11/11/buxorolik-22-yoshli-yigit-xotini-va-5-yoshli-oglini-oldirib-yoqib-yubordi,2022-12-01 20:16:14.014855,"Jizzax viloyati IIB axborot xizmatining xabar berishicha, fuqarolardan biri 102 raqami orqali M-39 Almati-Toshkent-Termiz xalqaro avtomobil yo‘lining G‘allaorol tumanidan o‘tgan qismida, yo‘l yoqasidagi qirlikda yosh ayol va voyaga yetmagan bolaning kuygan jasadlarini ko‘rgani haqida xabar bergan.Hodisa joyiga zudlik bilan G‘allaorol tumani IIB tergov-tezkor guruhi xodimlari yetib borishgan va holat yuzasidan tezkor surishtiruv ishlarini boshlab yuborishgan.Dastlabki surishtiruv davomida jasad Buxoro viloyati Shofirkon tumanida «Iskagore» QFYda yashovchi, 1993 tug‘ilgan ayolga tegishli ekani aniqlangan.Sud-tibbiy ekspertizada ayol va bola yuqori nafas yo‘llarining berkilib qolishidan vafot etgani, qotil ularni bo‘g‘ib o‘ldirgani aniqlagan.Surishtiruv davomida ayol bilan birga yashab kelgan, Buxoro viloyati G‘ijduvon tumani «Sarmijol» QFYda yashovchi, 2000 yilda tug‘ilgan yigit gumonlanuvchi sifatida qo‘lga olinadi. Dastlabki tergov davomida yigit o‘z jinoyatini tan oladi.Ma’lum bo‘lishicha, yigit ayol bilan bundan 5 yil avval tanishgan va oila qurgan. 2017 yilda farzandli bo‘lishgan. Yigitning zimmasiga oila boqish cheki tushgach er-xotin o‘rtasida tez-tez janjal sodir bo‘lgan.Joriy yil kuzda yigit xotinining homilador bo‘lganidan xabar topib, uni va o‘g‘lini Toshkentga chaqirib olib, Zangiota tumani Olimpolvon mahallasidagi ijara uyga joylashtirgan. Bir necha kun o‘tib ular Buxoroga qaytishga qaror qilishgan va yo‘lda G‘allaorol tumaniga tushib qolishgan.Shu yerda er-xotin o‘rtasida yana janjal yuzaga kelgan. Yigit xotiniga bir nechta shapaloq tushirgan, ayol uni tosh bilan urgan. Shundan so‘ng yigit xotinini panaga olib o‘tgan va uni bo‘g‘ib o‘ldirgan.Bu orada uxlab yotgan bola uyg‘onib ketgan va jinoyatga guvoh bo‘lgan. Yigit uni olib ketmoqchi bo‘lganida bola onasi bilan qolishini aytgan. Yigit jinoyatiga guvoh qolishini istamay, o‘g‘lini ham bo‘g‘ib o‘ldirgan.Qotil izni yo‘qotish uchun marhumlarning kiyimlarini ularning ustiga tashlab yoqib yuborgan. Biroz o‘tib kimgadir duch kelib qolmaslik uchun voqea joyidan Buxoro tomonga ketib qolgan.Qayd etilishicha, holat yuzasidan jinoyat ishi qo‘zg‘atilib, hozirda tergov harakatlari olib borilmoqda."
https://kun.uz/uz/news/2022/11/11/quruvchiga-qarshi-chiqqan-profilaktika-katta-inspektori-taqdirlandi,2022-12-01 20:16:15.584416,"Kuni kecha Chilonzor tumani Ko‘tarma mahallasida ko‘p qavatli turar joy qurilishi ko‘plab noroziliklarga sabab bo‘lgandi. Bu bo‘yicha Kun.uz ham vaziyatni o‘rganib, material e’lon qilgandi. O‘shanda tadbirkor mazkur hududni o‘rab olayotgan vaqtida mahallada ishlovchi Chilonzor tumani IIO FMB 1-son bo‘limi profilaktika katta inspektori kapitan Azimjon Qudabayev ham bo‘lib, 1-, 3-, 9- va 39- uylar oralig‘idagi yashillikni o‘rab olish jarayonini to‘xtatib qolgandi.Chilonzor tumani hokimiyati matbuot xizmatining Kun.uz’ga ma’lum qilishicha, mahalla noziri vaziyatga to‘g‘ri baho bergan va o‘z vaqtida jarayonni to‘xtatib qolgan. Shu sababli 9 noyabrda Azimjon Qudabayev tuman hokimi Saidqahhor Xolxo‘jayev va sektor rahbarlari tomonidan taqdirlandi.“9 noyabr Chilonzor tumani hokimi Saidqahhor Xolxo‘jayev va sektor rahbarlari tomonidan ushbu xodimning o‘z kasbiga sadoqatli mehnati uchun minnatdorchilik bildirildi va munosib taqdirlandi. Shu o‘rinda, tumanimizda jamoat xavfsizligi, aholi osoyishtaligini ta’minlash, tinchlik va barqarorlikni mustahkamlashga munosib hissasini qo‘shayotgan, jinoyatchilikka qarshi kurashish, fuqarolarning huquq va erkinliklari, qonuniy manfaatlarini himoya qilish yo‘lidagi ibratli faoliyati, sharafli burchini bajarishda mardlik va jasorat namunasini ko‘rsatayotgan barcha xodimlarga o‘z minnatdorchiligimizni bildirib qolamiz”,– deyiladi Chilonzor tumani hokimiyati matbuot xizmatining xabarida.Eslatib o‘tamiz, 15 sotixli bu yer Toshkent shahar hokimi Jahongir Ortiqxo‘jayevning qarori bilan ajratilgan edi. Ko‘pchilikning noroziligidan so‘ng, «dom»lar orasida o‘rab olingan hudud bo‘yicha yakuniy qarorga kelinib, qurilish to‘xtatiladigan bo‘ldi."
https://kun.uz/uz/news/2022/11/10/captiva-5-mojarosi-uzauto-motors-sudda-yutqazdi,2022-12-01 20:16:16.962791,"UzAuto Motors 2021 yilda bir qancha iste’molchilar bilan yangilangan Chevrolet Saptiva avtomobilini yetkazib berish bo‘yicha shartnomalar tuzgandi. Lekin ma’lum muddat o‘tganidan keyin bu jarayon to‘xtatildi. Sabab sifatida esa Captiva-5’ning O‘zbekiston iqlimiga to‘g‘ri kelmasligi iddao qilindi.UzAuto Motors'ning «cheksiz uzri»ni qabul qilishni istamay, qonuniy haq-huquqlarini talab qilgan O‘ktam Qahhorov esa sudga murojaat qiladi.Joriy yil 8 noyabr kuni bir yildan beri mashinasini ololmayotgan iste’molchi va UzAuto Motors o‘rtasida navbatdagi sud majlisi bo‘lib o‘tdi.Unda xaridor UzAuto Motors'ga 3 xil taklif jo‘natganini, ammo ushbu masala 3-4 marta muhokama qilinsa-da, kelishuvga erishilmaganini ta’kidladi.UzAuto Motors tomoni esa barcha iste’molchilarga shartnoma berish to‘xtatilganidan keyin pullari qaytarilib, kompensatsiya ham to‘langanini, shu sababli iste’molchidan da’vo arizasini rad qilishni so‘radi.   Sudning yangidan chiqargan hal qiluv qaroriga ko‘ra, da’vogarning da’vo talablari qisman qanoatlantirilib, unga Captiva-5 xarid qilish uchun amalga oshirgan to‘lov summasi – 240 mln so‘m, shuningdek, 5 foizlik kompensatsiya ko‘rinishida 12 mln so‘m, avtomobil xarid qilish maqsadida olingan kredit foizlari uchun 31 mln 927 ming so‘m, sug‘urta xarajatlari uchun 7 mln 721 ming so‘m hamda inflatsiya uchun 36 mln so‘m undirilishi belgilandi. Captiva-5 yetkazib berish bilan bog‘liq shartnoma bekor qilindi.“Qonun tanlab munosabat bildirishi kerak emas”Kamoliddin Bahavadinov, advokat, avtobloger:“Fuqarolik ishlari bo‘yicha Mirzo Ulug‘bek tumanlararo sudida Captiva-5 mojarosi bo‘yicha apellyatsiya instansiyasi yakuniy sud majlisini o‘tkazdi va qaror qabul qilindi. Jamoatchilik nazorati sifatida ishtirok etdim va aytishim mumkinki, menda bu protsessda hayrat va taajjublanish ko‘proq bo‘ldi. Sud keltirilgan ko‘plab dalillar va vajlarni o‘rgangan bo‘lsa-da, mijoz va avtosalon o‘rtasida imzolangan shartnomani bekor qilishga qaror qildi. Qolaversa, UzAuto Motors hisobidan iste’molchiga ma’lum miqdordagi haqni undirib berish bilan kifoyalandi. Aslida da’vo predmeti shartnoma shartlarini asl holida bajarishni nazarda tutardi. Bu, shubhasiz, iste’molchining keskin e’tirozlariga sabab bo‘ldi. Kichik bir protsessual xatolikni ham kuzatdim. Odatda sud qilgan qarori yuzasidan “qaror qiladi” qismi bo‘yicha tushuntirish berishi kerak edi, ammo nima uchundir qarorni o‘qib bo‘lishi bilanoq videokonferensiya uzildi. Iste’molchi va sudda ishtirok etayotgan boshqa ishtirokchilarning savollari qolib ketdi. Nazarimda bunday qilish kerak emas edi, chunki har bitta qaror yuzasidan sudlov hay’ati qisqacha tushuntirish berishi kerak.“Qaror qiladi” degan qismiga keladigan bo‘lsak, kimdir kimdandir avtoulov yoki ma’lum bir turdagi mahsulotni yetkazib beraman deb haq oladi. Ma’lum bir muddat ushbu mablag‘lardan foydalanib, so‘ngra mazkur mahsulotni yetkazib bera olmasligini keltirib o‘tadi. Ushbu holatda ma’lum bir miqdordagi kompensatsiya bilan qutulib ketiladigan bo‘linsa, bunday imkoniyatni boshqalarga ham berish kerak, faqat bitta korxonaga emas.Masalan, “Teshavoy Motors” odamlardan yo‘q avtomashina uchun pul yig‘ib, keyin yetkazib bera olmasligini ma’lum qilsa va pullarni hamda kompensatsiyasini qaytarib berishni iddao qilsa, shu zahoti unga nisbatan amaldagi qonunchiligimiz bo‘yicha firibgarlik alomatlari bilan jinoiy ish qo‘zg‘atiladi. Lekin ushbu holat bundan mustasno bo‘lib qoldi. Qonunlarimiz barchaga birdek tatbiq etilishi kerak. Qonun bor, jazo esa muqarrar. Har bir qilmish, har bir jinoiy harakat uchun, har bir aldov va firibgarlik uchun qonunda belgilangan javobgarlik tatbiq etilishi shart. Qonun tanlab munosabat bildirishi kerak emas, aks holda mavjud ishonch o‘z kuchini yo‘qotadi”."
https://kun.uz/uz/news/2022/11/10/diplom-bir-parcha-qogoz-emas-ekan-talabaga-aylangan-muallimaning-taassurotlari,2022-12-01 20:16:18.515176,"Oila — kishan emas, hayotiy zarurat, orzularga yetishdagi qo‘sh qanot ekanini anglagan inson hayotda haqiqiy baxtni his etib yashaydi. Juftini tushungan turmush o‘rtoq ayol kishi uchun ham, er kishi uchun ham saodat kalitidir.Er-xotin bir-birining shaxs sifatida rivojlanishiga ko‘maklashar ekan, aslida o‘zi, bolalarining baxtli kelajagini ta’minlashga zamin yaratayotgan bo‘ladi.«Hayotiy hikoyalar» ruknimizning bugungi qahramoni Sitora ham turmush o‘rtog‘ining qo‘llab-quvvatlashi orqali o‘zini shaxs sifatida rivojlantirayotgan ayollardan. Oliy ma’lumotga ega bo‘lmay turib sakkiz yil davomida dars bergani, qo‘lida farzandi bilan o‘qishga qanday kirgani haqidagi kechmishlarini qahramonimizning tilidan tinglaymiz.* * *«Oilamizda hamma sportchi: ikki akam, opam, singillarim. Faqat men sportga qiziqmadim. Bolaligimdan hamma xola-xola o‘ynasa, men o‘qituvchi bo‘laman, daftarlaringizni tekshiraman, der ekanman dugonalarimga.Dam olish kunlari bir varaqqa hech kim bezovta qilmasin, deb yozib xonamning eshigiga yopishtirib qo‘yar ekanman-da, eshikni yopib qo‘yarkanman. Onam asta ochib qarasalar, dars qilib o‘tirgan bo‘larkanman. Yana bir qarasalar — kitoblarimga bosh qo‘yib uxlab qolgan bo‘larkanman.Maktabda o‘qib yurgan vaqtlarim ham diktantlarni ustozlarim menga ishonishardi. Sinfdoshlarimdan o‘zim diktant olardim. Bundan ham faxr, ham quvonch hissini tuyardim. O‘qishni qizil shahodatnoma bilan tamomlab, pedagogika kollejiga o‘qishga kirdim.Boshlang‘ich ta’lim yo‘nalishida o‘qirdim. Ikkinchi kursligimda yaxshi o‘qiganim uchun 15 ming stipendiya olganim ham esimda. Stipendiya olganimni eslayman, lekin u kollejning a’lochi o‘quvchilarni rag‘batlantirish uchun ichki stipendiyasimidi yoki viloyatimizda shunday qilinganmi, eslolmayman. Paxtaga chiqqan, jamoat ishlarida faol bo‘lgan kursdoshlarimiz ham stipendiya olishardi.Moddiy rag‘bat ham o‘zimning qiziqishim sababmi, xullas kollejda ham a’lo baholarga o‘qidim. Ikkinchi marta ham o‘qishni qizil diplom bilan tamomladim. Katta qilib imtiyozli deb yozib qo‘yilgan alvon rangli diplomimni olganimdagi ichimga sig‘magan quvonch hissi hamon esimda.Amalda hech qanday imtiyoz bermasa ham ko‘pchilikning ichida bir nechtagina qizil diplom olgan o‘quvchilar qatorida bo‘lish boshqacha-da.O‘sha yili universitetga kontrakt asosida o‘qishga qabul qilindim. Ikkala singlim ham gepatit bo‘lib qolgan, onam ularning parvarishi bilan band. Otam va akalarimning ishlari ham yurishmay turgan vaqt edi.Kontrakt qog‘ozimni ko‘tarib kelganman. Onam «qizim, hozir ahvolimizni ko‘rib turibsan-ku, shoshmay tur» deganlar. Shu gap yetgan. Qaytib bu haqda og‘iz ochmaganman. Uydagilarimni qiynagim kelmagan. Hujjatlarimni qaytarib olib, maktabga ishga kirganman.Shunday qilib 2015 yilda ish faoliyatimni boshladim. Juda ko‘p o‘quvchilarimni tanlovlarga, olimpiadalarga tayyorlardim. Ular yaxshi natijalarni qo‘lga kiritib kelishardi. Ishimga oid barcha xat-hujjatlarni yuritishni puxta o‘zlashtirib oldim. O‘qimasa ham ishlasa bo‘lar ekan-ku, deb oilamga foydam tegayotganidan, sevimli ishim bilan shug‘ullanayotganimdan xursand bo‘lib kunlarim o‘taverdi.2019 yilda oila qurdim. 2020 yilda onalik baxti nasib etdi. Onangni ona bo‘lib tushunasan, deganlari rost ekan. Barcha qiynalganlaring bolangni bag‘ringga bosganingda unut bo‘larkan. Uning hidlarini tuyib, o‘zimni yettinchi osmonda uchgandek his etgandim.Xudoga shukur, qaynona, turmush o‘rtog‘imdan ham peshonam yaraqladi. Ikkovlari ham meni tushunadigan, farzandimizni yer-u ko‘kka ishonmaydigan yaxshi insonlar. Oila borasida hayot meni siyladi, desam ham bo‘ladi.Bolamni bog‘chaga berib, ishga chiqdim. Hayotimda hammasi yaxshi edi, ammo bir parcha qog‘oz — diplomim yo‘qligi baxtimga soya solgandek bo‘laverardi. Qo‘shni qishloqdagi maktabga direktor o‘rinbosarligiga ishga taklif qilishdi. Ish faoliyatimni ko‘rib, meni bu lavozimni uddalay olishimga ishonch bildirishdi. Lekin ma’lumotim o‘rta maxsus bo‘lgani sabab bu lavozimda ishlashim mumkin emas ekan.Ishga taklif qilgan odam ham, eh, qaniydi shu bir parcha qog‘oz bo‘lganda, sizni ishga olishni juda xohlagandim, deb afsuslanib qoldi. Oliy ma’lumotga ega emasligim, nafaqat lavozimda ko‘tarilishga, balki o‘z ishimda qolishimga ham soya sola boshladi.To‘g‘ri, noliydigan joyim yo‘q. Bir ayol sifatida hamma narsaga egaman. Ammo men shu bilan to‘xtab qolishni istamayman. Jamiyatda ham o‘z o‘rnim bo‘lishini, kelajakda farzandlarim men bilan faxrlanib yurishini istayman.Turmush o‘rtog‘im istaklarimni hurmat qilib qo‘llab-quvvatladi. Bu menga ishonch berdi. Ish tajribam borligi sabab hokimiyatdan tavsiyanoma berishdi. Toshkentga sirtqi ta’lim uchun hujjat topshirdim.Sakkiz yil o‘tib, talaba bo‘lish orzum amalga oshdi.Yigirma kundan beri Toshkentdaman. O‘qishni boshlaganimga hali ko‘p bo‘lmagan bo‘lsa ham, oliy ma’lumotlilik diplomi o‘zim o‘ylaganimdek bir parcha qog‘oz emasligini tushunib yetdim. Shu vaqt mobaynida o‘zim bilaman deb o‘ylagan narsalarimni aslida bilmasligimni, bilmaganlarim bilganlarimdan ko‘p ekanini angladim.O‘qish menga yoqib qoldi. O‘qituvchilar bergan vazifalarni chin dildan bajaryapman. Ishonasizmi, imkonim bo‘lganida kunduzgi ta’limda o‘qigan bo‘lardim. Berilgan vazifalar ko‘pligidan ham, erta-yu kech tinim bilmay dars tayyorlayotganimdan ham nolimayman.Meni qiynayotgan birdan bir narsa — sog‘inch. Farzandim endigina uch yoshga kirgan. Hozir buvisi va otasi bilan Surxondaryoda. Oilamni, ayniqsa bolamni hammadan ko‘p sog‘inyapman. Birinchi marta shunday uzoq vaqt ajralishimiz. Yaxshiyamki telefon bor ekan.Ilm ham shunday narsa ekanki, o‘qiganing sari o‘qiging, bilganing sari ko‘proq bilging kelaverar ekan. Bakalavr darajasini olgach magistraturada ham o‘qishni xohlab qoldim. Qarang, bir yil avval, bakalavr ham men uchun ushalmas orzudek edi.O‘qigan sari fikrlarim kengayib, orzularim yuksalib boryapti. Nasib qilsa magistraturani ham o‘qib, universitetda dars bermoqchiman. Bu qiyinchiliklar ham o‘tib ketadi. Bir-necha kundan so‘ng uyga, oilam bag‘riga qaytaman. Odam harakat qilsa, oilasi, bolasi borligiga qaramay o‘qiy olar ekan. Faqat va faqat harakat, Yaratgandan chin dildan so‘rash kerakligini tushundim.Charos Mannonova suhbatlashdi."
https://kun.uz/uz/news/2022/11/10/moskva-davlat-xalqaro-munosabatlar-institutining-toshkent-filialiga-lingofon-xonasi-sovga-qilindi,2022-12-01 20:16:20.897550,"17 noyabr — Xalqaro talabalar kuni arafasida Shodiyev Xalqaro jamg‘armasi (ICF) tomonidan Moskva davlat xalqaro munosabatlar institutining Toshkent filialiga lingofon xonasi sovg‘a qilindi. Bu haqda jamg‘arma matbuot xizmati Kun.uz’ga ma’lum qildi.Ta’kidlanishicha, mazkur xona talabalarga chet tillarini o‘rgatishda eng so‘nggi texnologiyalardan foydalanish imkonini beradi. Qayd etilishicha, keng funksional imkoniyatlarga ega bo‘lgan, yangi va qulay ta’lim makoni ingliz, fransuz, nemis, o‘zbek va rus tillarini o‘rganayotgan talabalarga til o‘rganish bo‘yicha xaqiqiy muhitda o‘qish va bu jarayonni qiziqarli va samarali qilish imkonini beradi.Jamg‘arma matbuot xizmatining qo‘shimcha qilishicha, OTMga bundan avvalroq berilgan sovg‘alar ichida ICF xarid qilgan transport texnik jihozlar ham bor.  «Talabalarni qo‘llab-quvvatlagan holda Shodiyev Xalqaro jamg‘armasi shuningdek, shaxsiy stipendiya va grantlar ham taqdim etadi. Bu stipendiya va grantlar MDXMI Toshkent filialida bakalavriat dasturlarida ta’lim olish xarajatlarini to‘liq qoplaydi. Stipendiya va grantlar a’lo akademik o‘zlashtirishga ega bo‘lgan, ilmiy loyiha, turli tanlov va musobaqalarda g‘olib bo‘lgan talabalarga beriladi», — deyiladi xabarda.Jamg‘arma rahbari Fattoh Shodiyevning so‘zlariga ko‘ra, yoshlarni qo‘llab-quvvatlash, ularning aqliy salohiyatini rivojlantirish eng ustuvor maqsadlardan biri hisoblanadi.«Shuning uchun turli ta’lim, tadqiqot, xayriya loyihalari orqali biz faol hayotiy pozitsiyaga ega bo‘lgan iqtidorli yoshlarni o‘z kelajagi va o‘z mamlakatining kelajagi yo‘lida salohiyatini ishga solishi uchun qo‘llab-quvvatlaymiz va shunday davom etamiz», — deya qo‘shimcha qiladi ICF asoschisi.  Ma’lumot uchun, Shodiyev Xalqaro jamg‘armasi va MDXMIning Toshkentdagi birinchi va yagona xorij filiali o‘rtasida 2021 yil aprel oyida 2025 yilgacha mo‘ljallangan Hamkorlik to‘g‘risida memorandum imzolangan."
https://kun.uz/uz/news/2022/11/10/mirziyoyev-toqayev-va-muhammad-saloh-jahonning-eng-obroli-500-musulmonlari-royxatiga-yana-kimlar-kirdi,2022-12-01 20:16:22.383737,"Avvallari bu ro‘yxatga kiritilmagan O‘zbekiston prezidenti Shavkat Mirziyoyev 139-o‘rinda qayd etilgan.So‘nggi 7 yilda reytingdan muqim o‘rin olib kelgan Tojikiston prezidenti Imomali Rahmon bu safar ro‘yxatdan o‘rin olmagan. So‘nggi marta unga 133-o‘rin berilgan edi. Tojikistondan ro‘yxatga mamlakatning bosh muftiysi Sayidmukarram Abdulqodirzoda kiritilgan va 146-o‘rinda qayd etilgan.Ro‘yxatdan shuningdek Qozog‘iston prezidenti Qosim-Jo‘mart To‘qayev ham joy olgan va 183-o‘ringa qo‘yilgan. Qozog‘istonlik mashhur qo‘shiqchi Dimash Xudoybergan 138-o‘rinda.Afg‘onistondagi toliblar hukumati rahbari Haybatulloh Oxunzoda ham ro‘yxatga kiritilib, 49-o‘ringa joylashtirilgan.Reytingda birinchi o‘rinda Saudiya Arabistoni qiroli Salmon ibn Abdulaziz Ol Saud qayd etilgan. U har yilgi hajni tashkil qilish va butun dunyodan millionlab ziyoratchilar uchun qayg‘urishga mas’ul.Ikkinchi o‘rindan Eronning oliy rahnamosi Ali Xominaiy, uchinchi o‘rindan esa Qatar amiri Tamim ibn Hamad Ol Soniy joy olgan.To‘rtinchi o‘rin Turkiya prezidenti Rajab Toyyib Erdo‘g‘anga berilgan.Misrlik taniqli futbolchi Muhammad Saloh 39-o‘ringa loyiq ko‘rilgan."
https://kun.uz/uz/news/2022/11/10/oqituvchilarga-asosiy-vazifasidan-ortiqcha-ishlar-buyurish-taqiqlanadi-prezident-administratsiyasi,2022-12-01 20:16:23.833003,"Xalq ta’limi vazirligi hamda tegishli mutassaddilarga o‘qituvchilar zimmasiga yuklatilgan barcha ortiqcha vazifalarni inventarizatsiya qilish hamda ularni taqiqlash yuzasidan administratsiya tomonidan tegishli ko‘rsatma berildi. Bu haqda Prezident Administratsiyasi rahbarining o‘rinbosari Komil Allamjonov telegram-kanalida xabar berdi.Bundan oldinroq bloger Nikita Makarenko o‘qituvchilarga tayanib shu boradagi muammolarni yoritgandi.«Bu ishlarning barchasi maktab direktorlari va tuman xalq ta’limi bo‘limlarining sirtdan berilgan buyruqlari asosida sodir bo‘lyapti. Bu holatda Xalq ta’limi vazirligi befarq. Ehtimol vazirlik muammodan xabardor va ommaviy bayonotlarga qaramasdan, zamonaviy qullikning ushbu shakliga samarali barham berish qo‘lidan kelmaydi», deb yozgan u.Bloger muammo tizimli ekanini qayd etib, butun mamlakat bo‘ylab barcha maktablarning o‘qituvchilari qullik va haq to‘lanmaydigan mehnatga keng jalb etilayotganini ta’kidlab o‘tgan.«Bu holat O‘zbekiston Respublikasi Prezidenti Sh.Mirziyoyevning 2018 yil 14 avgustda qabul qilingan PQ–3907-sonli qarorida o‘qituvchilarni bunday ishlarga jalb qilish to‘g‘ridan to‘g‘ri taqiqlanganiga qaramay sodir bo‘lmoqda. To‘plangan dalillar Prezident qarori amalga oshirilmayotgani, mas’ul idoralar tomonidan o‘qituvchilar o‘rtasida ommaviy qullikka qarshi samarali kurash olib borilmayotganini ko‘rsatish imkonini beradi», deb yozadi Makarenko.O‘qituvchilarni vazifasidan tashqaridagi yumushlarga noqonuniy majburlash borasida Saida Mirziyoyeva ham o‘z munosabatini bildirib o‘tdi:«O‘qituvchilarni xuddi yigirma yil oldingi kabi yana xonadonlarni aylanib chiqishga va o‘quvchilar ro‘yxatini tuzishga majbur qilishayotgani haqida eshitib, juda xafa bo‘ldim.Men o‘qituvchilarga bo‘lgan munosabatni qayta ko‘rib chiqish o‘ta zarur deb hisoblayman va mutasaddilardan ularning zimmasiga keraksiz va noqonuniy vazifalar yuklashni bas qilishlarini so‘rab qolaman.O‘qituvchilarning asosiy vazifasi — farzandlarimizga bilim berish orqali mamlakatimiz kelajagini ta’minlashdir.Buning o‘zi juda murakkab vazifa. Ta’lim yo‘nalishida shundoq ham muammolar g‘ij-g‘ij bo‘lib turganida, ustiga-ustak o‘qituvchilar gardaniga yana qandaydir qo‘shimcha vazifalar yuklash — bu endi ortiqcha.O‘qituvchilarni ortiqcha ishlarga majbur qilish nafaqat maktabga, balki O‘zbekiston kelajagiga ham zarar yetkazadi».Mirziyoyeva barcha mas’ul shaxslardan ushbu muammoni imkon qadar tezroq hal qilish va o‘qituvchilardan dars berishdan boshqa barcha vazifalarni ozod qilishini so‘ragan.«Hozir mamlakatimizda ta’lim birinchi raqamli ustuvor masaladir. Biz o‘qituvchilarga tekin xizmatkor xodim sifatida qarashga barham berishimiz shart. Ular jamiyatning eng hurmatli va ardoqli qatlamiga aylanishi, buning uchun barcha birdek harakat qilishi zarur deb hisoblayman. Zero faqat ta’lim, faqat o‘qituvchilar yordamidagina biz taraqqiyotga erisha olamiz. Farzandlarimiz kelajagi ularning hayotda o‘z o‘rnini topishlari uchun ham ustozlarimizni e’zozlashimiz shart!», — deb yozgan Saida Mirziyoyeva o‘z Telegram-kanalida."
https://kun.uz/uz/news/2022/11/10/bu-yerda-qurilish-bolmaydi-jahongir-ortiqxojayev-chilonzordagi-nizoli-hudud-boyicha-yakuniy-qarorni-aytdi,2022-12-01 20:16:25.326706,"Toshkentning Chilonzor tumani Ko‘tarma mahallasi 1-, 3-, 9- va 39- uylar oralig‘idagi hududda tadbirkor ko‘p qavatli turar joy qurmoqchiligi, ammo fuqarolar bundan norozi ekanligi haqida xabar berilgandi. Ushbu 15 sotix yer maydoni Toshkent shahar hokimining 2020 yil 9 dekabrdagi 1147-sonli qarori asosida fuqaro Mirhamid Mirxodjayevga kompensatsiya tariqasida doimiy foydalanish huquqi bilan ko‘p qavatli turar joy qurish uchun ajratilgan.Holat bo‘yicha Chilonzor tuman hokimligida ishchi guruh tuzilib, mazkur hududda o‘rganish ishlari olib borildi. 8 noyabr kuni tuman hokimi, mutasaddilar, Qonunchilik palatasi deputati, fuqarolar va tadbirkor ishtirokida uchrashuv o‘tkazildi. Unda tadbirkor qo‘lida kerakli hujjatlari borligini, lekin mutasaddilar tomonidan qurilishga ruxsat berilmayotganiga tushunmayotganini bildirdi.“O‘rganishlar natijasida shuni bildikki, 2008 yilda mazkur hududda ko‘p qavatli turar joy binosi qurilishi rejalashtirilgan ekan. O‘sha yilgi arxiv hujjatlari buni tasdiqlab turibdi. Tegishli tashkilotlar mutasaddilari bilan kelishib, ruxsatlar olinib, qurilish ishlarini boshlagani keldik. Maydonda fevral oyida daraxtlar ekilgan. Biz ularni ko‘chirish uchun kelganimizdan keyin fuqarolarda norozilik kelib chiqdi. Shaharsozlik normativ hujjatlariga asosan binomiz yon atrofdagi “dom”lardan 40-45 metr uzoqlikda joylashadi. Turar joyimiz 8 qavat va uning mansardasi ham bor. Vakilimiz tomonidan atrofda yashovchilarga tushuntirish ishlari olib borilib, ularning rozilik xatlari olingan”, — deydi tadbirkor.Uchrashuvda ta’kidlanganidek, 1-, 3- va 9-uylarda yashovchi fuqarolar ushbu hududda bolalar va sport maydonchasi, qariyalar dam olishi uchun shiypon, avtoturargoh qurish sharti bilan qurilish olib borilishiga rozilik bildirishgan. Bu haqda mahalla fuqarolar yig‘inining bayonnomasi ham rasmiylashtirilgan. Fuqarolar esa “Max Building Project” MChJ bu yerda bino qurmoqchi ekanidan umuman xabari yo‘qligi, rozilik imzosi haqiqiy emasligini aytishmoqda.“Imzolar qalbakilashtirilgan. Hatto meniki ham. Hozir tadbirkorning qo‘lida turgan bayonnomada ko‘plab mahalladoshlarimizning ism-familiyasi yozilgan joyda boshqa imzolar turganini ko‘rib turibmiz. O‘zlari qo‘l qo‘ygan taqdirda ham ularni aldashgan, ya’ni nima uchun imzo qo‘yishganini bilishmaydi”, —  deydi fuqarolardan biri.E’tiborlisi, hukumatning 2018 yil 18 maydagi 370-sonli qaroriga asosan Toshkent shahar qurilish bosh boshqarmasi tomonidan 2021 yil 19 iyulda arxitektura-rejalashtirish topshirig‘i ishlab chiqilgan hamda loyiha-smeta hujjatlarini kelishish bo‘yicha Arxitektura va shaharsozlik kengashi ishchi organining 2022 yil 30 iyundagi xulosasi olingan. Uchrashuvda holat yuzasidan qurilish boshqarmasi Chilonzor tuman bo‘limi boshlig‘i tadbirkor tomonidan kerakli hujjatlar taqdim etilganini ma’lum qildi.“Aslida qurilish boshlanmasdan avval ushbu maydon oldidagi “dom”larda yashovchilardan ruxsat olinadi. Agar to‘plangan ovozlar 60 foizdan oshsa, qurilishga ruxsat beriladi. Bizga loyiha bilan birga mahalla va tadbirkor tomonidan mulkdorlarning 100 nafardan ortig‘i rozilik bildirib, bayonnoma taqdim etilgan. Biz rozilik imzosi haqqoniy yoki unday emasligi haqida xulosa bera olmaymiz”, — deydi Toshkent shahar qurilish boshqarmasi Chilonzor tuman bo‘limi boshlig‘i Ismoil Abdurahmonov.Aniqlanishicha, to‘rtta ko‘p qavatli uy o‘rtasidagi maydonda hozir 155 ta daraxt bor. Ularning 9 tasi yoshi katta daraxtlar, qolgani yosh nihollar hisoblanadi.Yig‘ilishda tuman ekologiya va atrof-muhitni muhofaza qilish bo‘limi vakili ham ishtirok etdi. Uning ta’kidlashicha, tadbirkor tomonidan joriy yil boshidan buyon bir necha marta qurilishga ruxsat so‘rab ariza berilgan. Shu bilan birga o‘sha paytning o‘zida fuqarolar tomonidan maydonga ko‘chatlar ekilgan. Ekologiya bo‘limi tadbirkorga daraxtlarni saqlab qolish sharti bilan xulosa bergan. “Ekologiya bo‘limi tomonidan tadbirkorga daraxtlarni saqlab qolish sharti bilan, degan xulosa berilgan. Ya’ni jamoatchilik bilan kelishib, mutaxassislarni jalb qilgan holda ko‘chirish joyi tanlanishi kerak bo‘ladi. Bu bo‘yicha boshqa qator tashkilotlardan ruxsat olib, bizga murojaat qilganlaridan so‘ng ruxsat beramiz. Lekin haligacha bizga murojaat qilishmagan”, — deydi tuman ekologiya va atrof-muhitni muhofaza qilish bo‘limi vakili.Yig‘ilishda qatnashgan tuman prokuraturasi vakili holat nazoratga olinganini, fuqarolarning rozilik xatidagi imzolar haqqoniy yoki qalbakilashtirilgani yuzasidan tekshirish ishlari boshlanganini ma’lum qildi.Chilonzor tuman hokimi Saidqahhor Xolxo‘jayev esa avvalo aholi fikri inobatga olinishini, hozirda qurilish ishlari to‘xtatilganini bildirdi:“Biz vaziyatga oydinlik kiritmagunimizcha hech kim hech qanday harakat qilmaydi, tadbirkor ham qurilish ishlarini amalga oshirmaydi. Fuqarolarning fikriga asosan ishlarimizni amalga oshiramiz. Mahalla raisidan iltimos qilamiz, hokim yordamchisi bilan birga xonadonma-xonadon yurib, fuqarolardan rozi yoki norozi ekanligini yozma ravishda so‘rab chiqishadi”.Yig‘ilish yakunida Toshkent shahar hokimi Jahongir Ortiqxo‘jayev ham yetib keldi. U nizoli hudud masalasida o‘z munosabatini bildirib, tadbirkor bilan kelishuv qanday bo‘lganini ta’kidlab o‘tdi:“Tadbirkor bilan suhbatlashganimizda yuzga yaqin odam bor edi. Tadbirkor menga shu joyni ko‘rsatganida mojaroli joy ekanligi, bino qurib bo‘lmasligini aytdim. Lekin tadbirkor fuqarolarni rozi qilib, bironta daraxtga tegmayman, degandi. Agar biror kishi norozi bo‘lsa, bu yerni shundoq tashlab chiqib ketaman, deb aytgandi. Hozir fuqarolar norozimi? Demak, masala hal, bu yerda qurilish bo‘lmaydi. Qarorlarimda  qurilishlar faqat fuqarolar roziligi bilan qilinadi, deb yozib qo‘yilgan”. Jahongir Ortiqxo‘jayev o‘zaro suhbatda berilgan va’dani eslatganidan so‘ng, tadbirkor qurish rejasini to‘xtatishini ma’lum qildi.  Shu tariqa nizoli hudud masalasi yakunlanib, bu yerda ko‘p qavatli turar joy qurilmaydigan bo‘ldi. "
https://kun.uz/uz/news/2022/11/10/korgan-videolarimizga-taqlid-qilgandik-navoiy-shahri-markazida-topponchadan-oq-otgan-niqobdagi-ikki-yigit,2022-12-01 20:16:26.710547,"Ijtimoiy tarmoqlarga niqob taqqan ikki nafar shaxsning Navoiy viloyati hokimiyat binosi oldida quroldan o‘q uzganligi aks etgan videolar tarqaldi. Tartibbuzarlar 7 noyabr kuni qo‘lga olingan.“Zo‘rTV” telekanali tomonidan efirga uzatilgan lavhada video aslida joriy yilning avgust oyida tasvirga olingani, 7 noyabr kuni ijtimoiy tarmoqlarda ommalashgani ta’kidlanadi.“Maqsad yomon emas edi. Shunchaki qiziqib, ko‘rgan videolarimizga taqlid qilib shunday qildik”, – deydi video qahramonlaridan biri.Yigitlar yuzlarini yashirish maqsadida ikki kun davomida maxsus niqob tikishganini tan olishdi.“Niqobni o‘zimiz tikdik. Yomon oqibatlarga olib kelishini o‘ylamagandik. Niqob taqsak bizni topa olishmaydi deb o‘ylagandim. Lekin bu bir kunga ham bormadi. Bu qilgan ishim uchun afsusdaman”, deydi ular.Qonunbuzarlarning ikki kunlik urinishini ichki ishlar organlarining ikki soatlik chippakka chiqargan. Navoiy shahar ichki ishlar jinoyat qidiruv bo‘limi hamda profilaktika inspektorlari hamkorligida jamoat tartibini buzgan shaxslar zudlik bilan qo‘lga olingan.Surishtiruvlar davomida huquqbuzarlik sodir etganlardan biri maktab o‘quvchisi ekani aniqlangan. Shuningdek, qo‘lga olish chog‘ida tartibbuzarlardan ashyoviy dalil sifatida olingan to‘pponcha o‘yinchoq bo‘lib chiqqan. “Holat yuzasidan ushbu shaxslarning ota-onalari va ulardan biri o‘qiydigan maktabning ma’muriyati chaqirtirildi. Hozir tergovoldi surishtiruv harakatlari olib borilmoqda. Videoda ular tomonidan foydalangan to‘pponcha ko‘zdan kechirilganda u o‘yinchoq ekani aniqlandi”, deydi Navoiy shahar IIB inspektor-psixologi Sarvinoz Narzullayeva.Tartibbuzar o‘quvchining sinf rahbari uning darslarda va qo‘shimcha mashg‘ulotlarda doim faol qatnashib kelishi, tarbiyasi borasida ham biror nuqson sezmaganini ta’kidlagan.Maktab direktori o‘rinbosari ham 11-sinfda tahsil oladigan o‘smirning xulqini ijobiy baholab, ro‘y bergan voqea o‘zlari uchun ham kutilmagan ish bo‘lganini aytgan."
https://kun.uz/uz/news/2022/11/09/raddiya-next-generation-product-mchj-ozbekistonda-analogi-yoq-mahsulotlar-ishlab-chiqarishi-haqidagi-malumot-xato,2022-12-01 20:16:28.094807,"Kun.uz saytida joriy yilning 12 oktabr kuni “Buxorodagi yirik ko‘chmas mulk aktivi Artel'ga tegishli kompaniyaga sotildi” sarlavhali maqola e’lon qilingandi. Unda ““Next generation product” MChJga O‘zbekistonda analogi yo‘q mahsulotlarni ishlab chiqarayotgani uchun QQS imtiyozlari berilgani keltirib o‘tilgandi.Kun.uz’ga «BUSINESS LEGAL ADVISERS» advokatlik firmasi advokati xat bilan murojaat qilib, “Next generation product” MChJ O‘zbekistonda analogi yo‘q mahsulotlarni ishlab chiqarayotgani haqidagi xabar haqiqatga to‘g‘ri kelmasligini ma’lum qilib, raddiya berishni so‘radi.Tahririyatga taqdim etilgan Soliq qo‘mitasining advokatlik so‘roviga berilgan javob xatida “Next generation product”ga berilgan soliq imtiyozlari quyidagicha izohlangan:Korxona 2022 yilning 6 oylik hisobot ma’lumotlariga asosan 26 foizdan ortiq ishlab chiqargan mahsulotlarini eksport bojxona tartib-taomiliga asosan realizatsiya qilgan bo‘lib, buning natijasida Soliq kodeksining 260-moddasi 1-bandiga asosan 17,8 mlrd so‘mlik qo‘shilgan qiymat solig‘idan nol darajali stavka qo‘llangan. Shu bilan birga, hisobot ma’lumotlariga asosan O‘zbekiston Respublikasi Prezidentining “2017-2021 yillarda qishloq joylarda yangilangan namunaviy loyihalar bo‘yicha arzon uy-joylar qurish dasturini Saudiya taraqqiyot jamg‘armasi ishtirokida amalga oshirishga doir qo‘shimcha chora-tadbirlar to‘g‘risida”gi 2018 yil 6 martdagi PQ-3587-son qaroriga asosan Saudiya taraqqiyot jamg‘armasi qarzlari hisobidan qishloq joylarda yangilangan namunaviy loyihalar bo‘yicha arzon uy-joylar qurish dasturi doirasida mahsulotlarni qo‘shilgan qiymat solig‘isiz realizatsiya qilinishi natijasida 5,4 mlrd so‘mlik qo‘shilgan qiymat solig‘idan imtiyoz qo‘llanilgan.So‘rovga muvofiq Kun.uz saytiga joylashtirilgan yuqoridagi maqola tahrirlangan. "
https://kun.uz/uz/news/2022/11/09/ssv-poytaxtdagi-qator-tuman-tibbiyot-birlashmalari-boshliqlari-lavozimlariga-tayinlovlar-amalga-oshirildi,2022-12-01 20:16:29.586687,"Toshkent shahridagi tuman tibbiyot birlashmalari boshliqlari lavozimlariga o‘tkazilgan ochiq tanlov natijalariga ko‘ra, qator tayinlovlar amalga oshirildi. Bu haqda SSV matbuot xizmati xabar bermoqda.Shoira Qahramonovna Abdusattarova — Yunusobod tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi bo‘lgan.Sh. Abdusattarova 2005 yilda Toshkent pediatriya tibbiyot institutining bakalavr, 2009 yilda magistratura bosqichini tamomlagan.U o‘z faoliyati davomida poytaxtdagi 50-son oilaviy poliklinikada shifokor, bosh shifokor muovini, bosh shifokor kabi vazifalarda ishlagan.Sanjar Fozilovich Mavlonov — Yakkasaroy tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi bo‘ldi.S. Mavlonov 2003 yilda Toshkent pediatriya tibbiyot instituti, so‘ng Toshkent davlat iqtisodiyot universiteti hamda O‘zbekiston Respublikasi Prezidenti huzuridagi Davlat boshqaruvi akademiyasini tamomlagan.U o‘z faoliyati davomida Sog‘liqni saqlash vazirligida 1-toifali mutaxassis, bosh mutaxassis, Toshkent tibbiyot kolleji direktori, Toshkent shahar sog‘liqni saqlash bosh boshqarmasida bosh mutaxassis kabi mas’ul lavozimlarda mehnat qilgan.Sevara Rixsibayevna Husanova — Sergeli tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi bo‘ldi.S. Husanova 1995 yilda Toshkent pediatriya tibbiyot institutini tamomlagan.U o‘z faoliyati davomida Mirzo Ulug‘bek tumanidagi 8-son oilaviy poliklinikada bosh shifokor muovini, bosh shifokor, ushbu tuman tibbiyot birlashmasi boshlig‘i, tuman hokimi o‘rinbosari kabi mas’ul vazifalarda ishlagan. Saidaxon Shuhratovna Mirrahimova — Yangihayot tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi bo‘ldi.U 2010 yilda Toshkent tibbiyot akademiyasini tamomlagan.Tibbiyot fanlari doktori, dotsent S. Mirrahimova o‘z faoliyati davomida Samarqand viloyati ixtisoslashgan ko‘z kasalliklari shifoxonasi bosh shifokori, Respublika ixtisoslashtirilgan narkologiya ilmiy-amaliy tibbiyot markazi direktori, Toshkent pediatriya tibbiyot instituti kafedra dotsenti kabi lavozimlarda mehnat qilgan.Azizbek Karimbayevich Nizamov — Olmazor tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi bo‘ldi.A. Nizamov 2008 yilda Toshkent davlat tibbiyot akademiyasining Farg‘ona filiali, 2010 yilda Toshkent tibbiyot akademiyasini tamomlagan.U o‘z faoliyati davomida Salomatlik va tibbiy statistika instituti Toshkent shahar filiali direktori o‘rinbosari, Jamiyat salomatligi va sog‘liqni saqlashni tashkil etish ilmiy-tadqiqot instituti Toshkent shahar bo‘linmasi direktori o‘rinbosari, Chilonzor tuman tibbiyot birlashmasi bosh koordinatori, Olmazor tuman tibbiyot birlashmasi markaziy ko‘p tarmoqli poliklinikasi boshlig‘i kabi mas’ul lavozimlarda ishlagan.   Ra’no Rahimovna Nasirova — Chilonzor tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi bo‘ldi.R. Nasirova 1995 yilda Toshkent davlat ikkinchi tibbiyot institutini tamomlagan.U o‘z faoliyati davomida Yakkasaroy tumanidagi 45-son oilaviy poliklinika bosh shifokori muovini, tuman tibbiyot birlashmasi ko‘p tarmoqli markaziy poliklinikasi bosh shifokori muovini, 59-son oilaviy poliklinika bosh shifokori, Chilonzor tuman tibbiyot birlashmasi markaziy ko‘p tarmoqli poliklinikasi boshlig‘i kabi mas’ul lavozimlarda ishlagan.Nigoraxon Adhamjanovna Saidova — Uchtepa tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi.N. Saidova 1987 yilda Toshkent pediatriya tibbiyot instituti (sobiq O‘rta Osiyo meditsina pediatriya instituti)ni tamomlagan.U o‘z faoliyati davomida Chilonzor tumani 28-son oilaviy poliklinika bolalar bo‘limi mudiri, bosh shifokor muovini, Yashnobod tumani 27-son hamda 32-son oilaviy poliklinikalar bosh shifokori kabi qator mas’ul vazifalarda ishlagan.Xurshid Choriyevich Maxmatqulov — Bektemir tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi.X. Maxmatqulov 2011 yilda Toshkent tibbiyot akademiyasining bakalavr, 2014 yilda magistratura bosqichini tamomlagan. U o‘z mehnat faoliyati davomida Respublika teri-tanosil klinik shifoxonasida bosh shifokor muovini, Surxondaryo viloyati teri-tanosil dispanseri bosh shifokori, Toshkent shahar 6-son klinik shifoxonasi bosh shifokori kabi lavozimlarda mehnat qilgan.Anvar Akramovich Qilichev — Shayxontohur tuman tibbiyot birlashmasi boshlig‘i lavozimiga o‘tkazilgan ochiq mustaqil tanlov g‘olibi.U 2008 yilda Buxoro davlat tibbiyot institutining bakalavr, 2011 yilda Toshkent tibbiyot akademiyasining magistratura bosqichini tamomlagan.Tibbiyot fanlari bo‘yicha falsafa doktori (PhD) bo‘lgan A. Qilichev o‘z faoliyati davomida Respublika ixtisoslashtirilgan kardiologiya ilmiy-amaliy tibbiyot markazida shifokor, bo‘lim mudiri, Buxoro viloyati kardiologiya dispanseri bosh vrachi kabi mas’ul lavozimlarda ishlagan."
https://kun.uz/uz/news/2022/11/09/asialuxe-travel-dan-saudiya-arabistoniga-eksklyuziv-turlar,2022-12-01 20:16:31.156794,"Arab davlatining madaniyati va tarixining qadimiy dunyosi bilan qulay sharoitlarda tanishing. Ko‘plab yillar davomida Saudiya Arabistoni butun dunyo uchun «sirli ertak» bo‘lgan. Lekin, oxirgi yillarda ushbu davlat o‘z eshiklarini ochib, sayohatchilarga mutlaqo yangi tarixni kashf etishga imkon berdi. Asialuxe Travel o‘z sayyohlariga ajoyib dasturga ega 3 ta original turlarni taklif qiladi: «Jidda & Al Ulada vaqt bo‘ylab sayohat»/5 kecha — noyob diqqatga sazovor joylarga ega qiziqarli shaharlarga sayohat. Islom va taraqqiyotgacha bo‘lgan davr tarixi, Islom madaniyati merosining yorqin misollari — sizni bu yerda kutayotgan narsalarning kichik bir qismidir. Tur narxi: 18,8 mln so‘m (ikki kishili xonada yashash sharti bilan, bir nafar voyaga yetgan kishi uchun).«Jidda: Qizil dengiz kelinchagi»/3 kecha — o‘zining dam olish zonalari, haykaltaroshligi va dunyodagi eng baland favvora hisoblanadigan qirol Fahd favvorasining go‘zalligiga olib boradigan tur. Tur narxi: 8,9 mln so‘m (ikki kishili xonada yashash sharti bilan, bir nafar voyaga yetgan kishi uchun). «Ar-Riyod & Al Ulada vaqt bo‘ylab sayohat»/5 kecha — Saudiya Arabistoni afsonalari va jumboqlarni topish imkoniyati, manzarali tabiat zonalari va me’morchilik asarlarini ko‘rish, Ar-Riyod poytaxti bilan tanishish. Tur narxi: 16,2 mln so‘m (ikki kishili xonada yashash sharti bilan, bir nafar voyaga yetgan kishi uchun). Bundan tashqari, 2022 yil 17 noyabrdan o‘zbekistonliklar Asialuxe Travel orqali Makka va Madina shaharlariga safarni amalga oshirishi mumkin bo‘ladi. Saudiya Arabistoniga parvozlar to‘g‘ridan-to‘g‘ri reyslar bilan Uzairways milliy aviakompaniyasining havo bortlarida amalga oshiriladi. Aviakompaniya tomonidan butun parvoz davomida har bir ziyoratchiga qulaylik, xavfsizlik, mazali taomlar va ajoyib servis taqdim etiladi. Hozirda ziyoratchilarga «Komfort» to‘plami (4 kecha Madinada/10 kecha Makkada) va quyidagi sanalar taklif qilinadi: 1-guruh: 17.11.2022 – 01.12.20222-guruh: 23.11.2022 – 07.12.20223-guruh: 01.12.2022 – 15.12.2022Yuqorida ko‘rsatilgan sanalar shunday tanlanganki, safar vaqtida 2 ta juma bor. Bundan tashqari, har bir ziyoratchiga Saudiya Arabistonida kerak bo‘ladigan buyumlardan iborat eksklyuziv to‘plam taqdim etiladi. To‘plam har bir ziyoratchining ehtiyojlaridan kelib chiqqan holda, faqatgina sifatli materiallardan tayyorlangan. Bu bozorda mavjud bo‘lmagan original va ajoyib mahsulot, deb bemalol aytish mumkin. Maxsus loyiha doirasida har bir ziyoratchiga Saudiya Arabistonida kerak bo‘ladigan buyumlardan iborat eksklyuziv to‘plam: «Mushaf» qur’oni, 5 litr muqaddas «Zam-Zam» suvi, beydjik, lanchboks, brend ryukzak/sumka/nimcha. Aeroportdan Madinaga 6 soatli transfer vaqtida har bir ziyoratchiga quritilgan xurmo va suvdan iborat lanchboks beriladi. Madinada yashash uchun 2 martali (nonushta va kechki ovqat) ovqatlanish bazasidagi BOSPHORUS GRAND AL SAFI 4* mehmonxonasi tanlangan. Mehmonxona «Payg‘ambar» masjidi (300 m) va shaharning boshqa diqqatga sazovor joylariga piyoda yetib olsa bo‘ladigan yaqinlikda joylashgan. Makkada yashash uchun esa 2 martali (nonushta va kechki ovqat) ovqatlanish bazasidagi INFINITY MAKKAH HOTEL 4* mehmonxonasi tanlangan. Mehmonxona «Kaaba» al-Xaram masjidi (950 m) va Zam-Zam Tower (640 m) yaqinida joylashgan. Shuningdek, tanlov uchun eksklyuziv VIP to‘plami bor. To‘plam o‘zida premium darajani mujassam etgan bo‘lib, muqaddas udumlarni yanada qulay sharoitlarda amalga oshirishni taklif qiladi. Dasturda ikkita shahardagi muqaddas joylarga eng muhim va kerakli ekskursiyalar bor, ekskursiyalar professional va tajribali gidlar tomonidan olib boriladi. Turistik to‘plam band qilishda maksimal qulaylik uchun Google Play va AppStore orqali Asialuxe Travel ilovasini yuklab olishni tavsiya qilamiz. Batafsil ma’lumotni www.asialuxe.uz sayti va +998712017777 telefon raqami orqali olishingiz mumkin. Asialuxe Travel – sizning milliy turoperatoringiz! Maqola va foto-materiallar Saudi Tourism Authority (Saudiya Turistik Boshqarmasi) ko‘magida tayyorlandi.Sayt: asialuxe.uz, sta.gov.saTelegram-guruh: https://t.me/Asialuxe, https://t.me/asialuxe_umraQaynoq turlar: t.me/asialuxehottoursO‘zbek tilidagi qaynoq turlar: t.me/asialuxe_qaynoqturFacebook: fb.com/asia.luxe.travelInstagram: @umra_asialuxe.travel @asialuxe.travelReklama huquqi asosida"
https://kun.uz/uz/news/2022/11/09/nabiramning-dardini-menga-bersin-u-hali-judayam-kichkina-namozlarida-bolajoniga-shifo-sorayotgan-onaxon-okinchi,2022-12-01 20:16:32.532513,"E’zoza endigina 10 yoshga kiradi. Jigar sirrozi sabab o‘rtoqlari bilan o‘ynab-kulolmaydi, yugurish, og‘irroq narsa ko‘tarish mumkin emas. Uch o‘g‘ilning ichida o‘sayotgan yolg‘izgina qiziga bu dard qaydan yo‘liqqanini bilmay onaizor halak. Bobosi-yu buvisi unga ko‘z yoshlarini ko‘rsatmaslikka harakat qiladi.“Bobojon, buvijon, deb yugurib keladi. O‘zimizdan o‘tganini o‘zimiz bilamiz. Ko‘z yoshlarimizni ko‘rsatmaslikka urinamiz. Shu nabiram boshqacha, ziyrak. Ismini o‘zim qo‘yganman. Yosh bo‘lsa ham, bitta aytganimdan qulog‘ida qoladi. Aytganimni qiladi. Maktabda ham yaxshi o‘qiydi.Sumkasiga 2-3 tadan ortiq kitob soldirmaymiz. Og‘ir ko‘tarish mumkin emas. O‘tgan yili maktabga akasi bilan birga qatnardi. Akasi ko‘tarib borardi sumkasini. Bu yil dugonalari ko‘tarishib boradi.Har uch oyda davolanib turadi. Onasi o‘zi Toshkentga olib kelib, olib ketadi. Davolanish vaqti kelguncha dori ichib yuradi. Ba’zan dorilarini ichmayman deb xarxasha qiladi. Onasi bechora ham qiynalib ketdi”, deydi buvisi ko‘z yoshlarini artib.E’zoza ahvoli so‘nggi paytlarda og‘irlashib qoladi. Hindistonlik mutaxassislar tekshirib, bolaning jigarini emas, jigardagi tomirni alishtirish lozimligini aytishadi. Otasi qizining operatsiyasiga mablag‘ topish maqsadida xorijga otlanadi.“Avvaliga jigar ko‘chirib o‘tkazish kerak, deyishgandi. Bobosi ham, men ham berishga tayyor edik. Keyingi tekshiruvlardan so‘ng, jigardagi tomirni alishtirish kerakligini aytishdi.Qarindosh-urug‘ yordam qilishdi. Mol-hollarni sotdik. Endi yana pul topib kelish uchun otasi chet elga ishlagani ketdi. Har kuni telefon qilib qizini so‘raydi. E’zoza ham dadamni sog‘indim, tezroq kelsinlar, deb ichikib qolyapti.Nabiramning dardini menga bersin, men umrimni yashab bo‘ldim. Bu hali kichkina. Butun hayoti oldinda. Har kuni namozlarimda bolajonimga shifo so‘rayman”, - deydi onaxon o‘kinch bilan.E’zoza Murodillayevaga oid ma’lumotlar:Uzsard: 8600 0604 3979 7235 otasi Kamoliddin Tulyayev nomidaManzil: Qashqadaryo viloyati, Dehqonobod tumani, “Bo‘ston” MFY, 141-uy."
https://kun.uz/uz/news/2022/11/08/tiqxmmi-milliy-tadqiqot-universitetining-qs-xalqaro-reytingdagi-korsatkichi-yanada-mustahkamlandi,2022-12-01 20:16:34.132332,"O‘zbekiston Respublikasi Prezidentining 2021 yil 10 dekabrdagi ""Iqtisodiyot tarmoqlari uchun muhandis kadrlarni tayyorlash tizimini innovatsiya va raqamlashtirish asosida tubdan takomillashtirish chora-tadbirlari to‘g‘risida”gi qarorida TIQXMMI Milliy tadqiqot universitetini transformatsiya qilish va kompleks rivojlantirish dasturini amalga oshirish hamda 2025 yilga qadar xalqaro tan olingan tashkilotlarning oliy ta’lim muassasalari reytingida birinchi 1000 talik ro‘yxatga kiritish vazifalari belgilangan.Bu borada TIQXMMI Milliy tadqiqot universiteti xalqaro reyting ko‘rsatkichlarini yildan yilga oshirib bormoqda.2022 yilning 8 noyabr kuni Indoneziyaning Jakarta shahrida QS xalqaro reyting agentligi Osiyo davlatlari oliy ta’lim muassasalarining reyting natijalarini e’lon qildi. Unda TIQXMMI Milliy tadqiqot universiteti QS Asia University Rankings-2023’da Osiyo-Tinch okeani mintaqasi universitetlari orasida 301-o‘rin, Markaziy Osiyo universitetlari orasida 14-o‘rin, O‘zbekiston oliy ta’lim muassasalari orasida 1-o‘rinda  qayd qilinib, QS World University Rankings: QS Asia University Rankings 2023’da 40 foizli eng ilg‘or universitetlari qatoridan joy oldi. “TIQXMMI” Milliy tadqiqot universiteti Matbuot xizmati Ⓣ"
https://kun.uz/uz/news/2022/11/08/asakada-inson-qadri-toptalmoqda-nogironlar-yashovchi-mahallada-ularni-qolansa-hid-qiynab-kelmoqda,2022-12-01 20:16:35.529660,"Subsidiya asosida berilgan xonadonlarga 23 nafar nogironligi bo‘lgan shaxslar oilasi bilan joylashadi. Bu yerda istiqomat qiluvchi odamlarning biri joyidan qo‘zg‘ala olmasa, yana birining ko‘zlari ojiz.Ushbu manzildagi aholini eng ko‘p qiynayotgan muammo bu — kanalizatsiya tizimi bilan bog‘liq.Xonadonlarga yaqinlashar ekansiz nihoyatda badbo‘y hid ta’bingizni tirriq qiladi. Kanalizatsiya tizimi ishlamaganligi tufayli nafaqat ushbu xonadonlar balki yon-atrofda istiqomat qilayotgan boshqa fuqarolar ham jabr ko‘rmoqda.«Ko‘chib kelganimizdan beri shu muammo bor. Juda ko‘p joylarga murojaat qildik. Kelishadi, kanalizatsiya suvini tortib ketishadi rasmga olib, muammo hal bo‘ldi, deb munosabat berishadi. Ammo muammo umuman hal bo‘lmaydi. Ertasi kuni yana boyagidek ahvolda turaveradi. Bu uyda nogironlar yashaydi. Zax bo‘lib ketgan uy ichlari. Shu sababli isita olmayapmiz. Yozda badbo‘y xidga qiynalsak, qishda sovuq ham qo‘shiladi bu qiyinchilik yoniga», — deydi Umida O‘rmonova.Yerto‘lalar suvga to‘lib qolayotgani bois, xonalar zax bo‘lib ketgan. Ko‘rpa-to‘shaklar nam holatga kelib qolmoqda. Ming taassuflar bo‘lsinki, aholining qilgan bir nechta murojaati javobsiz qolavergan. Qayta-qayta murojaatlardan so‘ng kanalizatsiya chuquri qurilgan biroq u ham talabga javob bermaydi va badbo‘y hiddan qutulish imkonini bermagan.«O‘zim birinchi guruh nogironiman. Ko‘rpalarim nam bo‘lib ketyapti. Yerto‘lamizdagi namgarchilik xonadonlarga uryapti. Shu muammo ortidan juda qiynalyapmiz», dedi shu yerda istiqomat qiluvchi Ozoda Abdurahmonova.Mahalla turg‘unlarining hikoya qilib berishicha, kanalizatsiya suvlari kunda kun ora yoki murojaat qilishsagina maxsus mashinada tortib ketiladi. Biroq zum o‘tmasdan yana muammo qaytalanadi.Mutasaddilarga ushbu masalada yechim berish bo‘yicha qilgan qo‘ng‘iroqlarimiz javobsiz qoldi. Qo‘ng‘iroqlarimizga javob bermagan hokimlik tunda mazkur manzilda bo‘lgan. Muammoga yechim topa olmasdan fuqarolar bilan suhbatlashib ortiga qaytgan. Ular kanalizatsiya quvuri tiqilib qolayotganini ro‘kach qilishdi. Ammo ular «to‘g‘rilab qo‘ydik» deyishgandan so‘ng ham muammo bartaraf bo‘lmagan.Fuqarolarning bir necha marotaba qilgan murojaatlaridan so‘ng ham yechimini topmayotgan ushbu muammoning bartaraf etilishi bo‘yicha mas’ullar tayinli bir javob berisha olmadi. Balkim rahbarlarga davlatning arzon uyini olgan nogironlar noshukurlik qilayotgandek ko‘rinar. Shu sababli odamlarni 4 yildan buyon qiynab kelayotgan muammoni to‘la-to‘kis hal qilmasdan, panja ortidan qarashayotgandir.Lekin nogironlar ham odam. Ularning mushkulini oson qilish barchamizning, eng avvalo tuman rahbarlarining zimmasida. Chunki ularning aksariyati ishsiz, kam ta’minlangan bo‘ladi. Ular boshqalardan kam yashamasligi uchun eng avvalo rahbarlar, mahalla-ko‘y mas’ul.2022 yil Prezidentimiz tomonidan « Inson qadrini ulug‘lash va faol mahalla yili», deb e’lon qilingan.Ko‘rinib turibdiki, ismi jismiga monand bo‘lmagan «Obod» mahallasi ham obod emas, ham mavjud muammolarni hal qilishda faol emas, inson qadri-ku tamomila toptalmoqda. Prezident belgilab bergan dasturlarga zid harakat qilayotgan rahbarlarni nima deb atash mumkin: noshudlarmi, xoinlarmi, sabotajchilarmi? Qiziq, ularning o‘zlari o‘zlariga qanday baho berisharkan?Kuzatamiz, bu abgor manzilda yashayotgan imkoniyati cheklangan insonlarning muammolariga to‘g‘ri yechim berilishidan umid qilamiz. Inson qadri ulug‘lanarmikan...Abduvali Qurbonov, Kun.uz muxbiri"
https://kun.uz/uz/news/2022/11/07/tadbirkor-domlar-orasida-8-qavatli-imorat-qurmoqchi-aholi-esa-bunga-qarshi,2022-12-01 20:16:36.973083,"Ma’lum bo‘lishicha, Ko‘tarma mahallasi 1-, 3- va 9-uylar orasidagi 15 sotix yer maydoni Toshkent shahar hokimining 2020 yil 9 dekabrdagi 1147-sonli qarori asosida fuqaro Mirhamid Mirxodjayevga kompensatsiya tariqasida doimiy foydalanish huquqi asosida ko‘p qavatli turar joy qurish uchun ajratilgan.1-, 3- va 9-uylarda yashovchi fuqarolar ushbu hududda bolalar va sport maydonchasi, qariyalar dam olishi uchun shiypon, avtoturargoh qurish sharti bilan qurilish olib borilishiga rozilik bildirishgan. Shu bilan birga, bu haqda mahalla fuqarolar yig‘inining bayonnomasi ham rasmiylashtirilgan.Mahalliy aholi vakillari “Max Building Project” MChJ bu yerda bino qurmoqchi ekanidan umuman xabari yo‘qligi, rozilik imzosi haqiqiy emasligini aytishmoqda.“To‘rtta “dom” oldida bitta ham bolalar maydonchasi yo‘q. Natijada bolalarimiz qayerga chiqib o‘ynashni bilmaydi. Mahalladan hamma joyda bolalar maydonchasi bor, nega bizda hali ham bunday maydoncha qurilmagani haqida so‘raganimizda mas’ullar tez orada bo‘ladi deb javob berishgandi. Oradan qanchadir vaqt o‘tgach, shahar hokimining qarorini ko‘rsatishdi. Sobiq mahalla raisi bolalar maydonchasi, shiypon qurilishi uchun aholidan imzo yig‘ishni boshladi. Ammo atrofdagi domlarda yashovchilardan hech kimning bu yerda ko‘p qavatli imorat qurilishidan xabari bo‘lmagan. Imzolar esa qalbakilashtirilgan. Bugun tadbirkorning qo‘lida turgan bayonnomada ko‘plab mahalladoshlarimiz ism-familiyasi yozilgan joyda boshqa imzo turgani ko‘rib bu ularning imzosi emasligini aytishdi. Bir necha kun oldin quruvchilar dabdurustdan kelib ekskavatorlarini ishlatib ketishmoqda. Agar “uchastkavoy”lar kelib, ularni to‘xtatishmaganda “kotlovan”lar qo‘yib qurishni boshlab yuborishardi”, deydi 39 uyda yashovchi Dildora Hamroyeva.“Shu yil fevral oyida “Yashil makon” dasturi doirasida daraxt ko‘chatlarini ekdik. Tadbirkorning joyi bo‘lganda nega daraxt ekmanglar, bu maydonda bino quriladi, keyin menga ta’na qilmanglar deb ogohlantirmadi? Bir yuz ellikta manzarali ko‘chat ekkanmiz. Hududda yosh ko‘chatlardan tashqari o‘ndan ziyod ko‘p yillik daraxtlar ham bor. O‘tgan safar ekskavatori bitta daraxtni sindirib ketdi. Bizni kislorod manbasidan mahrum qilishmoqchi. Shahar ekologiya boshqarmasidan ham mas’ullar kelib tadbirkorni qurilishni boshlamaslik to‘g‘risida ogohlantirib ketishgan. Ko‘chatlarni o‘zimiz pul yig‘ib sotib olib, hashar yo‘li bilan ekkanmiz. Bular 39 domning orqa tarafida qurgan binosi na bolalar maydonchasi va na mashinalar stoyankasi bor. Biz bu yerda o‘zimizga o‘zimiz sharoit yaratmoqchimiz. Hokimiyatdan hech qanday yordam bo‘lmayapti. Dom oldidagi yo‘llarni ham 22 mln so‘m pul yig‘ib o‘zimiz ta’mirladik”, deydi shu yerda yashovchi Botir Norqobilov.E’tiborlisi, 2018 yil 18 maydagi 370-sonli hukumat qaroriga asosan Toshkent shahar qurilish bosh boshqarmasi tomonidan 2021 yil 19 iyuldagi arxitektura-rejalashtirish topshirig‘i ishlab chiqilgan hamda loyiha-smeta hujjatlarini kelishish bo‘yicha Arxitektura va shaharsozlik kengashi ishchi organining 2022 yil 30 iyundagi 47871-sonli xulosasi olingan.Ushbu masala yuzasidan joriy yil 5 noyabr kuni tuman ishchi guruhi, tadbirkor hamda aholi bilan uchrashuv bo‘lib o‘tgan. Lekin masalaga yechim topilmagan, tomonlar bir to‘xtamga kelolmagan. Fuqarolar yana norozilik bildirishgani sababli 7 noyabr kuni hokimlik mutasaddilari aholining xonadonlariga birma-bir kirib, ovoz yig‘ish taklifini bergan.Tadbirkor qo‘lida qonuniy hamma hujjatlari borligiga qaramay Chilonzor tuman hokimligi mutasaddilari hududda qurilish boshlash uchun yana aholidan ovoz yig‘ish kerak degan taklifni bildirishayotgani, shu paytgacha mahalla ahli bilan uch yo to‘rt marta uchrashuv bo‘lgani, lekin fuqarolar bu yerda qurilish boshlashga to‘la haqli ekanini tushunishni istamayotganini ta’kidlamoqda.“2020 yil dekabr oyida ushbu yer uchastkasi tegishli ruxsatnoma bilan bizga ajratib berilgan. 2021 yil eskiz loyihalarini chizdirib tayyorlaganmiz. Dekabr oyida loyihani 1 va 9-ko‘p qavatli uylarda yashovchilarga ko‘rsatib roziligini olganmiz. 2022 yil fevral oyida yana bir kelib loyihalarimizni odamlarga ko‘rsatib yig‘ilish bayoni asosida aholi roziligi olingan. Shu paytgacha bu joyda hech narsa ekilmagani, quruq yerligi haqida hujjatlar bor. O‘sha oy oxirida esa 39-uyda yashovchilar qurilish bo‘lmaydi deb bu yerga daraxtlar ekishgan. Hozir ular bu yerga mehnatimiz singan, ungacha qarovsiz chiqindixona bo‘lib yotardi deb noroziligini bildiryapti. Vaholanki, yer kadastr qilingani, hamma narsa ro‘yxatdan o‘tganidan ularning xabari bo‘lmagan. Biz ko‘pchilikdan roziligini olganmiz. Odamlar qurilish muddati besh-olti yil davom etadi deb ham norozi bo‘lishmoqda. Biz ruxsat berilgan vaqtda ya’ni ertalab 8-00 dan kechki 19-00 gacha ishlashimizga kafolat berganmiz. Ko‘p qavatli uydan tashqari bolalar maydonchasi, kattalar uchun sport maydonini ham qurishimiz kafolatini yozib berganmiz. Barcha kafolat xatlari mahallaga topshirilgan. Quradigan imoratimiz sakkiz qavatdan iborat. Eskiz loyihalari tegishli tasdiqdan o‘tgan va ruxsat olingan. Avval odamlar rozi bo‘lib, keyin birdan fikri o‘zgarib qolganini tushunolmayapmiz. Masalaga oydinlik kiritilguncha qurilishimiz hozir to‘xtab turibdi. Tuman hokimligi mutasaddilari bu yerga kelishib, qonuniy hujjatimiz bo‘la turib, uyma-uy yurib ovoz yig‘amiz deyishmoqda”, deydi tadbirkor Sadulla Sayfullayev.Ma’lum bo‘lishicha, nizoli hudud tadbirkor tomonidan o‘zboshimchalik bilan o‘rab olingandan keyin aholi keskin norozilik bildirib chiqqan va bu holat aks etgan videolar ijtimoiy tarmoqlarda tarqalgan. Bu bo‘yicha Chilonzor tuman hokimligi mutasaddisi munosabat bildirdi.“Hududni o‘rab olish jarayoni ikkinchi noyabr kuni boshlangan. O‘sha kunning o‘zida kechki payt tuman hokimi shaxsan o‘zi kelib, vaziyatni o‘rganib tunuka to‘siqlar olib tashlanib, ishlar to‘xtatilgan. 2020 yil Toshkent shahri hokimining 1147-sonli qarori asosida ushbu yer uchastkasi kompensatsiya tariqasida tadbirkorga ajratib berilgan. Undan keyin bu yerda qurilish me’yorlariga asosan qurilish qilish uchun ruxsat berilgan. Bu ishlarning barchasi qonun asosida boshlangan. Pozitsiyamizga keladigan bo‘lsak, birinchi o‘rinda aholini fikrini inobatga oldik. Aholi bu yerda qurilish ishlaridan norozi bo‘lgani uchun ishlar to‘xtatildi. Agar tadbirkor bu yog‘iga o‘zboshimchalik bilan ish qilsa, huquq-tartibot organlari xodimlari u bilan shug‘ullanishadi. Mahalla raisi va fuqarolar o‘rtasida uchrashuv o‘tkazilib, tegishli tartibda bayonnoma tuzilgan. Unga ko‘ra, o‘ninchi mavzedagi 1-, 3- va 9- domlarda yashovchilar o‘z roziligini berishgan. Aholi hujjatdagi imzolar o‘zlariga tegishli emasligini aytmoqda. Tadbirkor esa mana imzo qo‘ygansizlar, roziligingiz bor deyapti. Bayonnomada tadbirkor aholi tomonidan berilgan taklifga rozi bo‘lgan. Unda obodonlashtirish va aholiga qulayliklar yaratish ishlari ko‘rsatilib o‘tilgan”, deydi Chilonzor tumani hokimi maslahatchisi. Mutasaddilarning ma’lum qilishicha, holat bo‘yicha tuman hokimligida ishchi guruh tuzilib, mazkur hududda o‘rganish ishlari olib borilmoqda. 8 noyabr kuni mahalliy aholi vakillari, tadbirkor, OAV va keng jamoatchilik ishtirokida uchrashuv bo‘lishiga kelishib olindi. O‘sha yerda ovoz berish natijalari ham e’lon qilinishi, nizoli hudud masalasi hal bo‘lishi kutilmoqda."
https://kun.uz/uz/news/2022/11/07/oyiga-25-milliongacha-foyda-olaman-bolalarga-quvonch-ulashayotgan-tikuvchi,2022-12-01 20:16:38.452499,"Hech kimning gapi, nasihati qulog‘imga kirmasdi. Nega endi men, nega mening bolam ketishi kerak? Tushunmasdim, tushunishga ojiz edim.Umrni yo‘lga mengzashadi. U goh ravon, goh o‘nqir-cho‘nqir, gohi baland, gohi past. Hayot sinovlariga qoqilmagan, yiqilmagan odamning o‘zi yo‘q. Kimdir turib yo‘lida davom etadi, kimdir esa tekis yo‘l qidirib, adog‘i berk ko‘chalarga kirib qoladi. Odina Umanorova yiqilganda turishga kuch topa olgan, mashaqqatga tik boqa olgan ayollardan. Bugun uning shirindan-shakar farzandlari, tushunuvchi turmush o‘rtog‘i va sevgan kasbi bor. Lekin bu kunlarga u osonlikcha yetib kelmagan. Ayolning topganlari va yo‘qotganlari, hayot zarbalari oldida ojiz qolgan damlari ko‘nglidan o‘tgan kechinmalar, yashashga kuch bergan sabablar haqida o‘zidan eshitamiz. Avtohalokat Asli Andijonning Marhamat tumanidanman. Maktabni tamomlab Marg‘ilon hisob kredit texnikumida bank hisobchisi yo‘nalishida o‘qidim. O‘qishni tamomlab bankda faoliyat yurita boshladim. Taqdir ekan, Toshkent shahriga kelin bo‘ldim. Turmush o‘rtog‘im zamonaviy fikrlaydigan inson bo‘lganliklari uchun ish faoliyatimni davom ettirdim. Birin-ketin farzandli bo‘lganimizdan so‘ng bola tarbiyasi bilan mashg‘ul bo‘ldim.Shunday kunlarning birida turmush o‘rtog‘im avtohalokatga uchrab qoldi. Juda yomon ahvolda edi. Asosan beli singanligi uchun bir joyda yotib davolanishiga to‘g‘ri keldi. Shunisiga ham shukur qildik. Chunki, turmush o‘rtog‘imdan boshqa hamma voqea joyida halok bo‘lgandi.Turmush o‘rtog‘im olti oy to‘shakka mixlanib qoldilar. Turish, qimirlash, yumshoq o‘rinda yotish ham taqiqlangandi. Bolalar yosh bo‘lgani va turmush o‘rtog‘imga qarov kerakligi bois ishga chiqolmasdim. Shu bilan birga bizga moddiy mablag‘ kerak edi.Biroz qiyinchiliklar bo‘lgan paytda uyda qanday qilib bo‘lsa ham pul topish haqida o‘ylardim. Bir kuni qizim uchun ko‘ylakcha bichimini chizdim va qo‘lda tikib chiqdim.  Tikuv mashinam bo‘lmagani sababli tikuvchiga ustidan bostirtirdim.Qizim uni bog‘chadagi bayramga kiyib chiqdi. Hammaga yoqdi, qayerdan olganimizga qiziqmagan odam qolmadi, bog‘chasida. Mana shu paytdan bu ishga qiziqishim boshlandi. Mehnatim odamlar tomonidan e’tirof etilganidan o‘zimda rag‘bat sezgan bo‘lsam kerak.Judolik... Turmush o‘rtog‘im yaxshi bo‘lib oyoqqa turdi. O‘z ish faoliyatiga qaytdilar. Hayot sinovlarini ham yengib o‘tdik deb o‘ylagandim. Men farzandlarimiz tarbiyasi bilan band bo‘ldim.  Bolajonlarim biri 5, biri 6 yosh bo‘lishdi.O‘z ish faoliyatimga qaytish uchun yana o‘qishga qaror qildim. Bank sohasida ko‘p yangiliklar bo‘lib ketganligi uchun endigina buxgalteriya kursiga kirgan edim. Allohning yana bir sinovi bor ekan. Besh yoshli o‘g‘lim suvga cho‘kib, vafot etib qoldi. Bu shunchalar og‘ir dardki, xatto jonivorlarga ham ravo ko‘rib bo‘lmaydi. Dunyolarga sig‘may qoldim. Aqldan ozayotgandek edim...Hech kimning gapi, nasihati qulog‘imga kirmasdi. Nega endi men, nega mening bolam ketishi kerak... Tushunmasdim, tushunishga ojiz edim.Hayot davom etarkanDoktorlarga borib ancha davolandim. Ular menga yana farzandli bo‘ling, qalbingizga malham bo‘ladi, deyishdi. Yana farzandli bo‘ldim: qiz va o‘g‘il.Bolalar parvarishi bilan yana uyda qolib ketdim. Endi aniq jamiyatda o‘z o‘rnimni yo‘qotayotganimni sezardim. Albatta, o‘zim pul ishlab topishni xohlardim. Shunday ish qilishim kerakki, u davomiy va raqobat kam bo‘lishi kerak, deb o‘ylardim.Shunday kunlarning birida qizim maktab tadbirlariga ijaraga ko‘ylak olish uchun pul yig‘ilayotgani, o‘zi ham pul berishi kerakligini aytdi. Shu turtki bo‘ldi-yu, bayram liboslari yaratib, ularni ijaraga berish orqali daromad olishni niyat qildim. Ishlarim yurisha boshladi. Buyurtmalar ham asta-sekin ko‘paya boshladi. Lekin ularni bajarish uchun imkoniyatim yetishmay qoldi.TavakkalMahalladan uyimizga xodimlar keldi. Nima kamchiligingiz bor, deb so‘rashdi. Man esa ish kerakligini aytdim. Ular menga ayollar daftariga kirib kredit ham olishim mumkinligini aytishdi.Avvaliga qo‘rqdim, kreditni uzolmasam-chi, deb. Lekin o‘ylab ko‘rib tavakkal qilishga qaror qildim. 2021 yil 35 million kredit olib o‘z ishimni kengaytira boshladim. Ishim shunchalar qiziqarli ediki, o‘zim ham bolalarga tikilgan ko‘ylaklarni kiygim kelardi.Bog‘cha, maktablarga va raqs guruhlariga bayramlarda liboslar tikish bilan birga, fan oyliklari uchun ham moslab kostyumlar tikishni yo‘lga qo‘ydik. Ishimizni yanada kengaytirish maqsadida Andijon viloyatida filial ochishga qaror qildim va ochdik. Talab ko‘p, Andijonda ishlarimiz yaxshi. Qolgan viloyatlarda ham ochish harakatidaman.Tezroq kreditni yopish uchun ikki karra ko‘proq ishladik. Xudoga shukur, hozir kreditdan qutulganmiz. Bir oyda 10-25 milliongacha foyda ko‘raman. Bayram sanalarida bundan ham ko‘proq topishimiz mumkin. Ham moddiy, ham ma’naviy tomondan motivatsiya olaman.Bolajonlarning bayramlarini bezatayotganimizdan judayam xursandman. Ota-onalarning minnatdorchiligini eshitganimda hamma mashaqqatlarim unut bo‘ladi.Farzandlar tarbiyasiFarzandlarim tarbiyasi, o‘qishi, sog‘lig‘i bilan shug‘ullanishimga ishim xalal bermaydi. Onalik va ayollik vazifalarim bilan birgalikda sevimli ishim ham borligidan xursandman.Katta farzandim ingliz tili to‘garagiga qatnashadi. Olimpiadalarga chiqib yaxshi natijalarga erishmoqda. Shu yili Qur’oni karimni xatm qildi. Hozir ikkinchi marotaba xatm qilmoqda. O‘rtancha farzandim karate to‘garagiga boradi, musobaqalarda natijasi yaxshi, kichkina farzandim ham kurash bilan shug‘ullanadi.Bugungi kunim uchun ming bor shukur deyman. Bir ayolga nima kerak bo‘lsa, menga barchasini ortig‘i bilan berdi. Dard kelganda sabr, baxt kelganda shukur qilishni o‘rgandim.Charos Mannonova suhbatlashdi."
https://kun.uz/uz/news/2022/11/07/intervyudagi-hamma-gaplar-yolgon-senat-saytiga-hujum-uyushtirgan-namanganlik-haker,2022-12-01 20:16:39.920489,"Kiberxavfsizlik markaziga ko‘ra, Oliy Majlis Senati rasmiy saytiga kiberhujum uyushtirgan haqiqiy haker Namangan viloyatining Norin tumanida yashaydi. Markaz tomonidan berilgan ma’lumot asosida u 3 noyabr kuni ichki ishlar organlari xodimlari tomonidan qo‘lga olingan.“Men Namangan viloyatining Norin tumanida tug‘ilganman. Bu hujumni 2 noyabr kuni taxminan soat 11:00 larda bajardim. Shunchaki saytning zaifligini ko‘rsatib qo‘ymoqchi edim. 28 oktabr kuni web-saytning egalariga bu haqda report qilingan, lekin javob kelmadi. Shu sabab bu ishni qilgim keldi», – deydi Kiberxavfsizlik markazi xodimlariga intervyu bergan yosh haker.Uning ta’kidlashicha, Senat saytiga uyushtirilgan hujum ortida o‘zi va tengdoshlari turganini aytib MY5 telekanaliga intervyu bergan 14 yashar hakerning aytgan gaplari yolg‘on.“Bu intervyudagi hamma aytilgan gaplar yolg‘on. MarshGoldenʼni men yaratganman. Telegram-kanal ham menga tegishli, uning admini ham menman. Ripper Eminemning Marsh degan qo‘shig‘i bor. Shuni yaxshi ko‘rganim uchun o‘zim asos solgan hakerlik guruhini MarshGolden deb ataganman. Men Senat saytiga hujumni Python kodi orqali amalga oshirganman. Saytning zaifliklari ko‘p bo‘lgani uchun defeys ko‘pga cho‘zilmagan”, deya ta’kidlaydi namanganlik o‘smir.Haker bu ishlarning noqonuniy ekanini bilmagani, soha xodimlari uning uyiga kelib, buni tushuntirganini, qilgan ishidan pushaymon ekanini aytmoqda.Qayd etilishicha, ro‘y bergan qonunbuzarlik bo‘yicha jazo muqarrarligi ta’minlanadi. Ayni paytda voqeaga doir daliliy ashyolar bo‘yicha ekspertiza tayinlanib, holatga huquqiy baho berish uchun huquqni muhofaza qiluvchi organlar tomonidan o‘rganish davom ettirilmoqda.Eslatib o‘tamiz, 2 noyabrdagi kiberhujum natijasida Oliy Majlis Senatining rasmiy saytiga kirish bir muddat imkonsiz bo‘lib qolgandi.Bu vaqtda saytda “Kiberxavfsizlik markaziga salomlar” hamda “sizning tizimingiz [hakerlar guruhining logotipi] tomonidan buzib kirildi” degan yozuv ko‘rinib turdi.Senatning Telegramʼdagi rasmiy kanalida hakerlar hujumi tufayli Senat.uz saytining ish qobiliyati buzilgani, ayni paytda sayt faoliyatini qayta tiklash choralari ko‘rilayotgani ma’lum qilindi.Senat.uz saytiga kirmoqchi bo‘lganlar subdomenga yo‘naltirilgandi. Tanzila Norboyevaning matbuot kotibi Hojiakbar To‘laganov ushbu subdomen Senatning yangicha dizayndagi sayti ekani, kiberhujum ortidan test rejimidagi sayt vaqtincha ishga tushirib qo‘yilganini ma’lum qildi.5 noyabr kuni My5 telekanali Oliy Majlis Senati saytiga kiberhujum uyushtirganlar 6 kishi bo‘lib, ularning barchasi 14 yoshdagi o‘smirlar ekani haqida xabar tarqatdi. Telekanalga intervyu bergan va o‘zini MarshGolden yetakchisi deb tanishtirgan shaxs bungacha ham bir necha davlat organlari saytlariga, jumladan, Kundalik.com saytiga ham buzib kirishganini aytgandi.Senat saytiga uyushtirilgan hujumni uyushtirganini da’vo qilib chiqqan o‘smir va uning iqrorini efirga uzatgan MY5 telekanali harakatlariga huquqiy baho berilishi hozircha noma’lum. Bloger Shuhrat Qurbonov tegishli idoralar bu tomosha nima uchun kerak bo‘lib qolganining tagiga yetishiga umid bildirgan.MY5 telekanali Kiberxavfsizlik markazi tomonidan e’lon qilingan videodan so‘ng jamoatchilikda tug‘ilayotgan savollar yuzasidan izoh bildirib, yolg‘on axborot tarqatmaganini bildirgan."
https://kun.uz/uz/news/2022/11/07/xviii-xix-asrlarda-buxoro-amirligida-yengiltabiat-ayollarga-mushuk-yordamida-qanday-jazo-qollangan,2022-12-01 20:16:41.541801,"Kuzgi mavsumning ikkinchi o‘yinida Farrux Rafiqov jamoasi ishtirok etadi. Jamoa a’zolari (chapdan o‘ngga): Ravshan Ismoilov - UzTelecom aksiyadorlik jamiyati hodimi;Shavkat Ulug‘ov - Muhandis-texnolog;Farrux Rafiqov - Muhandis-loyihachi (jamoa sardori);Saidkamol Abdurazzoqov - Menejyer;Azizbek Abdullayev - Ilmiy tadqiqotchi;Umarxon Sharif - Muhandis. 1-raundda Mavlono Ali Qushchi nasihati haqida savol o‘ynaldi. G‘aflatda qolib, qushlar sizlarni uyaltirib qo‘yishmasin, degan nasihati nimani anglatishi so‘ralgan savolda bilimdonlar to‘g‘ri javob bera oldi va o‘yin hisobini o‘z foydalariga ochishdi. Hisob – 1:0. 2-raundda juda qiziq savol o‘ynaldi. 1970-80 yillarda Moskvada teatrga kirganlar nega maxsus tabloda turlicha raqam kiritgan, degan savolga jamoa to‘g‘ri javob berolmadi. Shu tariqa hisob tenglashdi – 1:1. Keyingi raund savoli Buxoro amirligida fohishalarga qo‘llangan jazo turi haqida bo‘ldi. Jamoa savolga muddatidan oldin javob berishi natijasida ushbu ma’lumotni avvaldan bilishi oydinlashdi. Hisob – 2:1. To‘rtinchi raundda jamoa oltiariqlik dehqonlar uzumni xomtok qilganidan keyin mahalla ahli tom ustiga chiqib nima ish qilishi haqidagi savol bilan sinovdan o‘tkazildi. Afsuski, jamoa uzumchilikdagi bunday nozik jihatga yetib bora olmadi. Hisob yana tenglashdi – 2:2 O‘yin tengkurashlar ostida kechmoqda. Bunday vaziyatda o‘yin natijasini oldindan taxmin qilish ancha mushkul. 5-raund savoli bilimdonlarning yana oldinga o‘tib olishiga sabab bo‘ldi. Branislav Nushich asarida chivin chaqishdek gap bo‘lsa-da, insonni lov etib yondirishga qodir deya ta’riflangan narsa nima ekanini tajribali bilimdonlar qiynalmasdan topa oldi. Hisob – 3:2. Navbatdagi raundda berilgan Berlindagi muzey haqidagi savolga jamoa chala javob berdi va boshlovchi bu raundda jamoaga mag‘lubiyat yozdi. Hisob yana tenglashdi – 3:3. 7-raundda nega olmaxon ko‘rinishidagi kopilkalar dunyo bo‘yicha keng tarqalgani haqidagi savol o‘ynaldi. Bu savolga ham jamoaning bergan javobi qoniqarli deb topilmadi va hisobda ilk bor teletomoshabinlar oldinga o‘tib oldi – 3:4. 8-raund. Gogol asarlarida bir ukrain milliy libosiga berilgan ikki xil ta’rif haqidagi qiziqarli savol o‘ynaldi. Jamoaning kuchi yetadigan savol bo‘lsa-da, negadir bir daqiqa yakunida jamoada ishonchli variant bo‘lmadi va klub yordamidan foydalanildi. Klub esa jamoaning joniga ora kirib, hisob tenglashishiga hissa qo‘shdi – 4:4. 9-raund savoli qaysi burgutlar bulutlardan ham baland joyda uchishi haqida bo‘ldi. Bu savolga jamoa kutilganidan biroz boshqacha javob bergan bo‘lsa ham, jamoaning javobi mantiqan to‘g‘ri deb topildi va yana bilimdonlar oldinga chiqib oldi. Hisob – 5:4. Jamoa hisobni o‘zi uchun qulay ko‘rinishga keltirib oldi. Biroq xotirjam bo‘lishga sira hojat yo‘q. Agarda keyingi raundda ham bo‘shashmay, ishonchli o‘yin ko‘rsatilsa, g‘alaba naqd.10-raundda jamoaning baxtiga biroz yengilroq savol tushib qoldi. Bunday savollarni o‘tkazib yubormaydigan tajribali jamoa muhokama yakunida to‘g‘ri javob berdi va g‘alabani o‘ziniki qildi. Hisob – 6:4. 6:4 hisobidagi ishonchli g‘alabadan so‘ng, shu kungacha o‘ynagan jamoalar orasida hozircha Farrux Rafiqov jamoasi final uchun nomzod bo‘lib turibdi. Bu hisob keyinroq o‘ynaydigan Bobur Yoqubov, Jobir Ahmedov va Nodira Turg‘unova jamoalariga bosim yuklashi mumkin. Ko‘ramiz, finalga qaysi jamoa yo‘l olarkan. O‘yin stenogrammasi bilan quyida tanishib chiqishingiz mumkin. 1-raund. Savol muallifi: Jumagul Mamayunusova, Yozyovon tumani.Boshlovchi: Mavlono Ali Qushchi nasihatlaridan birini tinglang: ""Ey farzandlarim, qushlarni sevinglar va ularni himoya qilinglar, ularni parvarish etinglar, lekin g‘aflatda qolib, qushlar sizlarni uyaltirib qo‘yishmasin"" - der edi. Haqiqatan ham bir holatda qushlar egasini uyaltirib qo‘yishi mumkin.Diqqat savol: Qushlar egasini qanday uyaltirishi mumkin?Javobni Farrux Rafiqov beradi: G‘aflat ko‘pincha uyqu bilan yonma-yon yuradi. Ertalabda uyg‘onganingda qushlar sendan oldin uyg‘onib, sayrab qo‘ymasin degan ma’no nazarda tutilib, uyg‘onish haqida gap ketmoqda deb o‘ylaymiz.To‘g‘ri javob: Qushlar erta uyg‘onadi, uyg‘onishda qushlar sizdan erta uyg‘onib, sizlarni uyaltirmasin degan.Hisob: 1-0Bilimdonlar jamoasi 1 million so‘m pul mukofotini qo‘lga kiritdi. 2-raund. Savol muallifi: Gulmurod Eshonqulov, Beshkent tumani.Boshlovchi: 1970-80-yillarda Moskvada teatrga kiruvchilar soni juda ko‘p bo‘lgan. Teatrga kirgach, Moskva muxlislari maxsus tablo yoniga kelib, o‘zlariga kerakli raqamlarni bosisharkan. Masalan, kimgadir 9, kimgadir 22, kimgadir 56 va hokazo.Diqqat savol: Tablodagi raqam va sonlar nimani bildirgan?Javobni Azizbek Abdullayev beradi: Odam ko‘p bo‘lganligi sabab, odamlar tashqariga chiqish navbatini tablodagi o‘ziga kerakli raqam bilan belgilagan va shu tartibda tashqariga chiqib kelgan.To‘g‘ri javob: 70-80-yillarda aholining ko‘p qismi shahar transportida yurgan. Spektakl boshlanmasidan oldin tomoshabinlar o‘zlari yuradigan avtobuslarga buyurtma berib qo‘yishgan. Ma’muriyat avtoparklarga spektakl tugashiga shu raqamdagi avtobuslarni teatr oldiga buyurtma qilib qo‘ygan.Hisob: 1-1Savol muallifi Gulmurod Eshonqulov 1 million so‘m pul mukofotni qo‘lga kiritdi! 3-raund. Savol muallifi: Fozil Sharipov, Uzun tumani.Boshlovchi: XVIII-XIX asrlar Buxoro amirligida bir jazo turi bo‘lgan. U jazoni fohishalik bilan shug‘ullangan ayollarga qo‘llashgan. Uning uchun bitta qop, tayoq va U kerak bo‘lgan.Diqqat savol: Bir daqiqa o‘ylang-da, ayting: U nima?Jamoa muddatidan oldin javob beradi.Javobni Farrux Rafiqov beradi: MushukBoshlovchi: Amirlik davrida fohishani qopga mushuk bilan birga solishgan va qopning og‘zini bog‘lashgan. Keyin qopning ustidan tayoq bilan kaltaklashgan. Kaltak yegan mushuk qopdan chiqib ketish uchun qopda jon holatda tipirchilab, uning ichidagi fohishani timdalab tashlagan. Jamoa to‘g‘ri javob berdi.Hisob: 2-1Bilimdonlar jamoasi 1 million so‘m pul mukofotini qo‘lga kiritdi. 4-raund. Savol muallifi: Qodirjon To‘xtasinov, Marg‘ilon shahri.Boshlovchi: Oltiariqda aholi mahalla-mahalla bo‘lib, uzum yetishtiradi. Oliy navli sifatli uzum yetishtirish uchun erta bahordan harakat boshlanadi. Toklar xomtok qilingach, butun mahalla ahli tomlarga chiqishadi. Diqqat savol: Azaldan oltiariqlik bog‘bonlar tomlarda nima qilishadi?Javobni Azizbek Abdullayev beradi: Mahalla hashar ko‘rinishida bir-birining tomiga chiqib, bir-birining xomtoki qanchalik to‘g‘ri qilingani, oralari ochilib qolgan-qolmaganini ko‘rib chiqishgan.To‘g‘ri javob: Uzumzorlarga kasallik tashuvchilar - qushlar hisoblanadi, ammo qushlarga hali erta. Bu paytda tomlarga, bo‘g‘otlarga arilar in qo‘yadi. Bahor payti arilar in qo‘yishga tayyorgarlik boshlashi bilan butun aholi tomlarni, bog‘otlarni tekshirib, ari inlarini buzishadi.Hisob: 2-2Savol muallifi Qodirjon To‘xtasinov 2 million so‘m pul mukofotni qo‘lga kiritdi! 5-raund. Savol muallifi: Xurshida Fayzullayeva, Romitan tumani.Boshlovchi: Branislav Nushich “Tarjimai hol” asarida U haqida shunday yozadi: U qonni zaharlashga olib kelmaydigan, badanni biroz bezovta qiladigan chivin chaqishdek gap bo‘lsa-da, unda doim gugurt bo‘ladi. Lov etib yondirishga qodir, ammo ko‘p hollarda bu alanga moyi tugab, o‘zi o‘chadigan chiroq kabidir.Sizlarni maqsadga sal yaqinlashtiraman, sizga bu savolni aniq topishingizda qashqadaryolik va asakalik bo‘lgan ikkita ijodkorlarning birgalikda yaratgan asarlari yordam berishi mumkin. Diqqat savol: Uning nimaligini ikkita so‘z bilan toping.Javobni Ravshan Ismoilov beradi: birinchi muhabbatJamoa to‘g‘ri javob berdiHisob: 3-2Bilimdonlar jamoasi 1 million so‘m pul mukofotini qo‘lga kiritdi. 6-raund. Savol muallifi: Abduvohid Ahmedov, Andijon shahri.Boshlovchi: Erix Mariya Remark 1923 yil oxirlarida Berlinga kelib, shahardagi bir muzeyga kiradi. Muzeydan katta taassurot bilan ko‘ngli ko‘tarilib chiqadi. Muzeydagi liq to‘la tomoshabinlarni ko‘rib, muzeyga hali ham qiziquvchilar borligidan xursand bo‘lib ketadi. Keyinroq tomoshaga kelganlarning yarmidan ko‘pi san’atni umuman tushunmaydigan kishilar ekanligini bilgach, xafsalasi pir bo‘ladi. Ularga kirish bepul bo‘lganidan ham muzey liq to‘la, shunda ham ular tomosha qilishga kirishmagan edi.Diqqat savol: Ular kimlar va nima maqsadda muzeyda yurishgan edi?Javobni Saidkamol Abdurazzoqov beradi: Ular isinish maqsadida kirgan uysizlar deb hisoblaymiz.To‘g‘ri javob: Voqea 1923 yilning oxirida dekabr oyida bo‘lmoqda. Tashqari sovuq, ular isinish uchun ham muzeyda aylanib yurishgan. Ular - ishsiz kishilar edi.Hisob: 3-3Savol muallifi Abduvohid Ahmedov 3 million so‘m pul mukofotni qo‘lga kiritdi! 7-raund. Savol muallifi: Abdulaziz Qosimov, Toshkent shahri.Boshlovchi: Marhamat, ekranga diqqatingizni qarating. Turli ko‘rinishdagi pul to‘plovchi kopilkalar surati.Har yili oktyabr oyida bolalar o‘rtasida xalqaro moliyaviy savodxonlik haftaligi o‘tkaziladi. Bolalarga pul jamg‘arish usullari o‘rgatiladi va turli xil kopilkalar ham namoyish etiladi. Kopilkalar masalan, mo‘g‘ullarda tuya ko‘rinishida, nemislarda cho‘chqa ko‘rinishida, qirg‘izlarda o‘tov ko‘rinishida va hokazo. Ko‘p millatlar negadir olmaxon ko‘rinishidagi pul to‘plash idishlarini tanlashadi.Diqqat savol: Ko‘plar nega aynan olmaxondan kopilka yasashadi va qanday xususiyati uchun?Javobni Umarxon Sharif beradi: Olmaxonlarning yong‘oqni qora kunga yig‘ib, g‘amlab qo‘yish odatlari bor, ya’ni yong‘oq g‘amlash xususiyati uchun.To‘g‘ri javob: Tabiatan olmaxon topgan narsasini darrov yerni kavlab, ko‘mib tashlaydi, keyin eslolmay yuradi. Pishiq kishilar uning mana shu odati uchun, ya’ni ko‘proq to‘plab, kamroq sarf qilay degan maqsadda olmaxonni tanlashadi. Hisob: 3-4Savol muallifi Abdulaziz Qosimov 4 million so‘m pul mukofotni qo‘lga kiritdi! 8-raund. Savol muallifi: Dilshod Og‘aniyozov, Olot tumani.Boshlovchi: Nikolay Vasilevich Gogol bir asarida “Uning ukrainlarga taalluqlisida Qora dengiz beqiyosligini ko‘rish mumkin” - degan iborani ishlatgan va bu ancha bo‘rttirilgan fakt albatta. Yana bir hikoyasida Unga kattagina hovlining yarmini lash-lushlari bilan sig‘dirsa bo‘ladi deb yozgan.Diqqat savol: Uning nimaligini ayting.Jamoa klub yordamidan foydalandi.Javobni Azizbek Abdullayev beradi: Ukrainlarning milliy kiyimi - sharovarlar.To‘g‘ri javob: Ukrainlarga taalluqlisida ham Qora dengiz beqiyosligini ko‘rish mumkin, beqiyos, kattani xuddi shunga o‘xshatgan. Bu “Taras Bulba” asarida edi. “Ivan Ivanovich va Ivan Nikiforovich” hikoyasida Ivan Ivanovich shalvariga uyning yarmi ashqal-dashqali bilan sig‘adi deb yozgan.Hisob: 4-4Bilimdonlar jamoasi 1 million so‘m pul mukofotini qo‘lga kiritdi. 9-raund. Savol muallifi — Sarvar va Shahnoza G‘aniyevalar, Kattaqo‘rg‘on tumani.Boshlovchi: Qirg‘iz adibi Chingiz Aytmatov “Asrni qaritgan kun” romanida bir hududda yashaydigan burgutlar haqida yozgan. Ular hatto bulutlardan ham tepada soatlab ucha oladi deb yozgan yozuvchi.Diqqat savol: Bu burgutlar qaysi hududda yashashadi?Javobni Saidkamol Abdurazzoqov beradi: Boyqo‘ng‘ir (Baykonur) hududidagi burgutlarTo‘g‘ri javob: Gap bu yerda pastda, bulutdan pastda soya joy topa olmaganidan keyin ular issiqda soatlab bulutlardan ham tepada uchib yurishga majbur bo‘lishgan. Salqinlash maqsadida. Ular sahroda yashovchi burgutlardir. Dasht burgutlari javobi ham qabul qilinadi. Sizlarning javobingizni qabul qilsa bo‘ladi.Hisob: 5-4Bilimdonlar jamoasi 1 million so‘m pul mukofotini qo‘lga kiritdi. 10-raund. Savol muallifi: Sherzod Qurbonov, Kasbi tumani.Boshlovchi: Diqqat, e’tiboringizni ekranga qarating.Suratda birinchi o‘zbek traktorchi ayol - Saydiniso Shokirova tasvirlangan. Paranjida bo‘lsa-da, traktorni shahdam haydayapti. Savol u ayol haqida emas. Yaxshilab qarasangiz, bu suratda ikki kishining yuzlari qoraga bo‘yab qo‘yilgan.Diqqat savol: Nima uchun ularning yuzlari bo‘yab qo‘yilgan?Javobni Farrux Rafiqov beradi: Bular keyinchalik siyosiy surgun bo‘lgan insonlar, shuning uchun bo‘yab qo‘yilgan.To‘g‘ri javob: Bu surat 1923 yilda Qo‘qonda olingan. Tarixiy shaxslar tasvirlangan bu yerda. Muzeyda osilib turganda u ikki kishining yuzini bo‘yab qo‘yishga majbur bo‘lishgan, chunki ular keyinchalik qatag‘onga uchrashgan.Hisob: 6-4 Bilimdonlar jamoasi 1 million so‘m pul mukofotini qo‘lga kiritdi.Eng yaxshi savol muallifi - Xurshida FayzullayevaBirinchi muhabbat haqidagi savoli uchun Xurshida Fayzullayeva 5 mln so‘m pul mukofotini qo‘lga kiritdi. O‘yinning eng faol bilimdoni - Farrux Rafiqov.Farrux Rafiqov 5 mln so‘m pul mukofotini qo‘lga kiritdi."
https://kun.uz/uz/news/2022/11/07/ozbekneftgaz-yashil-makon-umummilliy-loyihasi-doirasida-joriy-mavsumda-20-ming-tup-daraxt-va-buta-kochatlari-ekildi,2022-12-01 20:16:43.026990,"Ushbu loyiha doirasida yiliga millionlab daraxt va buta ko‘chatlarini ekish va shu orqali hududlardagi yashil maydonlarni amaldagi 8 foizdan 30 foizga oshirish reja qilingan.Davlat rahbari raisligida joriy yilning 11 oktabr kuni o‘tkazilgan videoselektor yig‘ilishida “Yashil makon” umummilliy loyihasi doirasida yil yakuniga qadar 75 million tup va 2023 yil bahor faslida yana 125 million tup mevali va manzarali ko‘chatlar ekish yuzasidan topshiriqlar berildi. Ushbu topshiriqlar ijrosini ta’minlash, qolaversa, daraxt ekish bo‘yicha “Dolzarb 40 kunlik” tadbirini amalga oshirish maqsadida “O‘zbekneftgaz” AJ Boshqaruvi raisi Mehriddin Abdullayev topshirig‘i bilan tizimdagi korxonalarda ko‘kalamzorlashtirish ilari jadal sur’atlarda olib borilmoqda.“O‘zbekneftgaz” AJ tizimida joriy yilning 10 dekabriga qadar daraxt ekish bo‘yicha “dolzarb 40 kunlik” e’lon qilingan. Shuni alohida ta’kidlash joizki, daraxt ko‘chatlari hududlarning iqlim sharoitidan kelib chiqib, bog‘lar hosil qilish va ko‘kalamzorlashtirishni nazarda tutgan holda tanlab olinmoqda. Bu borada Fanlar Akademiyasi tavsiyasi bilan suvsizlik va kasallikka chidamli gujum, qayrag‘och, katalpa, akatsiya, zarang, shumtol, tut, jiyda, yong‘oq, terak kabi daraxt novdalari ekilishi belgilangan.Joriy yilning 20 oktyabridan boshlab, to shu kunga qadar tizimdagi boshqarma va korxonalar tomonidan jami 15 633 dona mevali va manzarali daraxt ko‘chatlari ekildi.Jumladan,• Muborak gazni qayta ishlash zavodida – 2973 tup, • Buxoro neftni qayta ishlash zavodida – 2026 tup,• Sho‘rtan gaz kimyo majmuasida – 2015 tup, • “UNG Petro” MChJ – 1629 tup,• “Maxsusenergogaz” AJ – 610 tup,• Muborak neft va gaz qazib chiqarish boshqarmasida – 615 tup,• ""Maroqand neft bazasi"" MChJ – 280 tup, • ""Navoiy neft bazasi"" MChJ – 238 tup, • ""Taxiatosh neft bazasi"" MChJ - 217 tup ko‘chat o‘tqazildi.Yurtimiz bo‘ylab davom etayotgan umummilliy loyihada jamiyat xodimlari birdek faol ishtirok etmoqda. Bu tashabbuslari bilan mamlakatimiz atrof-muhit va atmosfera havosi musaffoligi saqlanishiga o‘z hissalarini qo‘shishmoqda.    Ekilgan daraxtlarni sug‘orish va parvarish ishlarining olib borilishi ham alohida nazoratga olingan. Daraxtlar agrotexnik talablar asosida parvarish qilinadi, mineral va organik o‘g‘itlar bilan oziqlantirilib, zararkunandalardan himoya qilib boriladi.O‘tgan mavsumda mazkur loyiha doirasida “O‘zbekneftgaz” AJ Boshqaruvi raisi Mehriddin Abdullayev tashabbusi bilan Sho‘rtan gaz kimyo majmuasi va ""Uzbekistan GTL"" zavodi hududida 120 gektar maydonda bog‘ barpo etildi. Mazkur agro uchastkaga 72 ming tupdan ortiq mevali va manzarali daraxt ko‘chatlari ekilgan edi. Ushbu bog‘ni parvarishlash, muhofaza qilishni ta’minlash maqsadida “Sho‘rtan yashil makon” MChJ tashkil etildi. Korxona tomonidan shu kunga qadar yana 20 gektar yer maydonida ""Shangtong"" navli pavlovniya barpo etildi. 100 ming dona uzum qalamchalari ekilib, parvarishlanmoqda. Kelgusida dorivor o‘simliklarning yetishtirish orqali parfyumeriya va farmatsevtika uchun xomashyo mahsulotlari yetkazib berishni yo‘lga qo‘yish rejalashtirilgan.Eslatib o‘tamiz, 2021 yilda “Yashil makon” loyiha doirasida “O‘zbekneftgaz” AJ tomonidan jami reja bo‘yicha 191 110 dona daraxt ekilishi ko‘zda tutilgan bo‘lib, amalda esa 198703 dona mevali va manzarali daraxt ko‘chatlari ekilgan.Bundan tashqari Muborak gazni qayta ishlash zavodi, Gazli neft va gaz qazib chiqarish boshqarmasi, Sho‘rtan gaz kimyo majmuasi hamda Buxoro neftni qayta ishlash zavodida suvdan oqilona foydalanish maqsadida 34 500 p/m tomchilatib sug‘orish tizimlari o‘rnatildi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/11/07/shahrixon-tuman-xtb-mudiri-direktorlarni-haqorat-qilgani-aks-etgan-audioxabar-tarqaldi,2022-12-01 20:16:44.447231,"Andijon viloyatining Shahrixon tumani xalq ta’limi bo‘limi mudiri Javlon Mamatqodirov tumandagi ayrim maktab direktorlarini haqorat qilgan. Kun.uz ixtiyoriga yetib kelgan ovozli xabarda «Yashil makon» dasturi doirasida kam ko‘chat ekkan maktablar direktorlari haqorat qilingani eshitiladi.«Assalomu alaykum, hurmatli direktorlar, ustozlar. Bitta narsaga amin bo‘lyapman va afsuslanyapman-da: ba’zi bir maktab direktorlarimiz shu darajda yolg‘onchi, aferist, haromxo‘r ekanki, u yog‘iga gap topa olmayapman. Shanba kuni, o‘tgan hafta hamma maktablarda, rahmat, zo‘r tashkil qilganlar bor. Butun boshli bog‘ tashkil qilib qo‘yganlar bor. 100 ta, 200 ta, kamida 50 ta ko‘chat ekkanlar bor. Lekin ba’zi bir haromxo‘r direktorlar, shunaqa deyishga majburman, ba’zi birlarga yomon tegmasin uzr, ustozlar. Lekin shu gaplarni aytishga majburman. Mana, o‘zim shaxsan yurib aylanib ko‘ryapman. 3 dona ko‘chat ekibdi shanba kuni. 3 dona! Insofsiz, yolg‘on gapirib, haromdan oylik yeb yurgan, ifloslar, 3 dona ko‘chat ekkan maktablar bor. Ba’zi bir umuman ekmagan maktablar ham bor. Hali ularga ham yetib boraman. Hisob-kitobingizni qiling. Qaysi maktab ekmagan yoki 3 dona, 4 dona «pokazuxa»ga ekib qo‘yib, meni aldamoqchi bo‘lganlar baribir yetib borib, sharmandangizni chiqaraman, aytib qo‘yay.Bu hafta shanba kuni yana tayyorgarligingizni qiling. Qaysi maktab bo‘lishidan qat’i nazar, «bir dona ko‘chat sig‘adigan joyi yo‘q, qolmadi», deguncha ekasiz. Xohlasangiz, bir haftada tugatib qo‘ying, xohlasangiz 10 haftada tugating. Lekin tugatmaguncha ekasiz», — deyiladi ovozli xabarda.Ovozli xabar qachon yozib olingani noma’lum. Bundan tashqari, maktab direktori ko‘chatlarni qayerdan olib ekishi kerakligi aytilmagan. Ya’ni ko‘chatlarni direktorlar o‘z yonidan olib ekishi kerakmi yoki ko‘chatlar uchun mablag‘ ajratilganmi?Andijon viloyat xalq ta’limi boshqarmasi holat o‘rganilayotganini ma’lum qildi.«Ijtimoiy tarmoqlarda «Shahrixon tumani xalq ta’limi bo‘limi mudiri tomonidan ko‘chat ekish tadbirida faollik ko‘rsatmagan direktorlarni haqorat qilmoqda», sarlavhali xabarlar tarqalgan bo‘lib, holat viloyat xalq ta’limi boshqarmasi tomonidan nazoratga olinganligini ma’lum qilamiz.Shu o‘rinda viloyat xalq ta’limi boshqarmasi tizimdagi tuman, shahar xalq ta’limi bo‘limlari va viloyatdagi ta’lim muassasalarining birortasiga daraxt ko‘chatlarini xarid qilib, ularni ekish to‘g‘risida topshiriq va ko‘rsatmalar bermaganligini ta’kidlab o‘tamiz. O‘rganish yakunlariga ko‘ra batafsil ma’lumot beriladi», — deyiladi izohda.Ma’lumot uchun, Javlonbek Mamatqodirov 2022 yil iyunidan buyon tuman XTBga rahbarlik qilib kelmoqda. U muqaddam Shahrixon tumani hokimining yoshlar siyosati, ijtimoiy rivojlantirish va ma’naviy-ma’rifiy ishlar bo‘yicha o‘rinbosari lavozimida faoliyat yuritgan.Qayd etish kerakki, bu Andijon viloyati xalq ta’limi bilan bog‘liq g‘alati topshiriqlardan birinchisi emas. Avvalroq, Jalaquduq tumanidagi maktabda «Hokim va o‘quvchilar» uchrashuvida o‘qituvchilardan o‘quvchilari viloyat hokimi savollariga «shukronalik hissi bilan javob berishi», svet-gaz muammosi haqida gapirmasligi so‘ralgan xabar tarqalgandi.Abduvali Qurbonov, Kun.uz muxbiri"
https://kun.uz/uz/news/2022/11/07/boshqalar-bilan-qanday-ziddiyati-bolsa-turkiy-davlatlar-bir-birining-yonida-turadi-bogdod-amreyev-bilan-suhbat,2022-12-01 20:16:46.021636,"Hozirda tashkilot rasmiylari va a’zo davlatlarning bir qator vakillari O‘zbekistonga yetib kelib, sammit oldidan tashkil etilgan turli tadbir va uchrashuvlarda qatnashmoqda. Jumladan, tashkilot Bosh kotibi Bog‘dod Amreyev ayni kunlarda Toshkentda bo‘lib turibdi.Kun.uz muxbiri imkoniyatdan foydalanib, Bog‘dod Amreyevni intervyu uchun Kun.uz studiyasiga taklif qildi.— Turkiy davlatlar tashkilotidan avvalgi birlikda asosan mamlakatlar o‘rtasidagi madaniy aloqalarga e’tibor qaratilardi. Ammo bilasiz, davlatlarni faqat madaniyat va tarix bilan bog‘lab turish rivojlanishini ta’minlash qiyin. Shu ma’noda, o‘tgan yildan boshlab, Turkiy kengash endi katta bir tashkilotga aylandi. Xo‘sh, uning faoliyati avvalgisidan aniq qaysi yo‘nalishlarda farq qiladi va o‘zgarib borishi mumkin?— Turkiy tilli davlatlar hamkorlik kengashi 2009 yildan faoliyatini boshlagan. U a’zolar o‘rtasida siyosiy, iqtisodiy, madaniy, sport va yoshlar masalalari bo‘yicha yaqin hamkorlikni ta’minlash maqsadida tashkil qilingan. 2021 yilda bu tashkilotning nomi o‘zgarib, Turkiy davlatlar tashkilotiga aylandi. U bu o‘zgarish bilan yangi bir kuch oldi, chunki tashkilot kengashdan ko‘ra kengroq tuzilma. Bunda shuningdek, men yuqorida aytgan hamkorlik yo‘nalishlari ham birmuncha kengaydi. Yangi a’zolarni qabul qildik. Bunda masalan, 12 yil avval biz to‘rt a’zodan iborat edik. Bugun esa kuzatuvchilar bilan birga yetti a’zoyimiz bor. InshaAlloh, yaqin orada biz sakkizinchi davlat bilan kengayamiz.— O‘tgan yillar davomida mazkur tuzilma hamkorlikni chuqurlashtirish asosi bo‘lmish institutsional mexanizmlarni yaratish bilan ko‘proq shug‘ullandi.Tashkilot qachon va qay holatda real integratsion jarayonga aylanishi mumkin?— Turkiy davlatlar tashkilotining eng birinchi maqsadi turkiy dunyoning integratsiyasi. Biz bu yo‘ldagi harakatlarni 13 yil avval boshlaganmiz, bir yil avval esa bu yo‘lda yangi qadamni qo‘ydik. O‘ylaymanki, tashkilot yil sayin o‘z doirasini kengaytirib bormoqda.Bizningcha, tashkilot doirasida bugun eng muhimi iqtisodiy integratsiya kuchayishi kerak. Bu yo‘ldagi ishlar davom etmoqda.— Bag‘dod Qultoyevich, bu tashkilot haqida Markaziy Osiyodagi ko‘pchilik odamlar turkiy dunyo g‘oyasi, birligining kuchayishiga xizmat qiluvchi bir tashkilot orzusi bilan qaraydi. Turkiy davlatlar tashkilotida kollektiv fikrlash, harakat potensiali qanday? Masalan, faraz qilaylik, Rossiya va Qozog‘iston o‘rtasida qandaydir ziddiyat boshlandi. Xo‘sh, bunday holatda tashkilot o‘zini qanday tutishi kerak va qanday tutadi? A’zo davlatlarga qanday maslahatlar beradi?— Turkiy davlatlar tashkiloti a’zolari o‘rtasidagi aloqalar tarixdan qardoshchilik va do‘stlikka asoslanadi. Biz barchamiz bir xalqmiz. Bizning taqdirimiz bir. O‘ylashimcha, qanday masala bo‘lmasin, turkiy davlatlar doim bir-birining yonida bo‘ladi. Masalan, Ozarboyjonning Qorabog‘ni ozod etishida Turkiya katta ko‘mak berdi.InshaAlloh turkiy davlatlarning boshqa davlatlar bilan ziddiyatlari boshqa bo‘lmaydi. Agarda shunday bo‘lsa, bizning qardosh turkiy davlatlar bir-birining yonida bo‘ladi. Bunga hech bir shak-shubha yo‘q.Men bunga yuqorida misol keltirdim. Ozarboyjon urushayotganda turkiy davlatlar uning yonida bo‘ldi. Qaytaraman, turkiy davlatlarning boshqalar bilan qanday ziddiyati bo‘lsa, bizning davlatlar qardoshlari yonida turadi.Intervyuni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi.
Tasvirchi va montaj ustasi – Javohir G‘ayratov."
https://kun.uz/uz/news/2022/11/07/klyon-qanday-daraxt-yashil-makon-umummilliy-loyihasi-mutaxassisi-fikri,2022-12-01 20:16:47.560573,"Qibray tumani Ekologiya va atrof-muhitni muhofaza qilish bo‘limi boshlig‘i Tillavoy Abduvahobov zarang daraxtini ekish va parvarishlash haqida tavsiyalar berdi:“Biz ko‘rib turgan daraxt klyon daraxti ko‘chati, manzarali daraxt bo‘lib, 5 yillik ko‘chat. Buni hozir ekishdan oldin, yonidagi yon shoxlarini olib tashlaymiz, ko‘karishga buning kuchi yetmaydi. Shuning  uchun ham olib tashlaymiz. Bu daraxtning ildiziga qarab chuqurcha qazib olamiz. Ya’ni chuqurchaning hajmi kamida bir 50 sm bo‘lishi kerak, chuqurchani qazib olgandan keyin, daraxtning ildiziga qarab turib, ildiziniyam ortiqcha shoxlarini kesib tashlash ehtimoli bo‘ladi. Chuqurchaning tagini kengroq qilamiz. Chunki ildiz rivojlanishi uchun chuqurchaning tagi kengroq bo‘lishi kerak. Bunday daraxt ko‘chatlari asosan shahar ko‘chalariga, yo‘l yoqalariga, xiyobonlarga, suv tanqisroq bo‘lgan joylarga ekiladi. Suvga chidamli daraxt hisoblanadi.Niholni mo‘ljallab ko‘ramiz. Agar ildizlari bunga to‘g‘ri kelmasa, ildizlariniyam qisqartirish mumkin. Daraxtimiz ildiz bo‘g‘zi yer sathiga to‘g‘ri kelishi kerak. Mana shunday holatda biz ko‘mishimiz kerak. Mana hozirgi daraxt ko‘chati ekish vaqtimizda yomg‘ir yog‘yapti, albatta, ko‘chat ekish paytida yerdagi namlik katta foyda keltiradi. Yer  qancha nam bo‘lsa, daraxtning ko‘karishi shuncha yaxshi bo‘ladi.Tuproqni bosish kerak, keyinchalik buni sug‘orishimiz uchun atrofini chuqurcha qilishimiz kerak, quyilgan suvlarimiz chiqib ketmasligi uchun.Nina bargli daraxtlar ekishda, albatta, uni komi bilan ekiladi. Chuqurchalar 60 sm, 70 smgacha bo‘ladi. Komi bilan ekilgan daraxtni komi buzilmaslik kerak. Komi degani, tagidagi tuproq. Nina bargli daraxtlarni iloji boricha sovuq kunlarda shu vigitatsiya davri tugaganidan keyin ekish tavsiya etiladi. Nina bargli daraxtlarning yana bitta narsasiga ahamiyat berishimiz kerak, bularni o‘sha quyoshchiqar va quyoshbotar taraflariga, o‘sha quyoshbotar tarafiga daraxtni olingandan keyin biror mato boylanadi va olib ekilganda yana o‘sha tarafi quyoshbotar tarafga olib ekiladi.Bu daraxtlarni issiq kunlarida xaftasiga bir marta sug‘orish tavsiya etiladi. Ko‘karuvchanlik holatini saqlab qoladi. Yurtimizda 20 oktyabrdan1 dekabrga qadar “Yashil makon” umummilliy loyihasi doirasida ko‘chat ekish oyligi boshlandi. Aziz yurtdoshlar, hammamiz birlashib yurtimizni yashil makonga aylantiraylik”.Ekologiya va atrof-muhitni muhofaza qilish qo‘mitasi Ⓣ"
https://kun.uz/uz/news/2022/11/07/jizzaxda-ona-va-uning-ikki-nafar-voyaga-yetmagan-ogli-is-gazidan-zaharlanib-halok-boldi,2022-12-01 20:16:49.008618,"Jizzax viloyati Favqulodda vaziyatlar boshqarmasi axborot xizmatining xabar berishicha, 2022 yil 6 noyabr kuni kech soat 19:20 larda Jizzax viloyati FVBga viloyat Sog‘liqni saqlash boshqarmasi navbatchisi tomonidan uch kishining is gazidan halok bo‘lgani haqida xabar berilgan.Ma’lum bo‘lishicha, Forish tumani “Oybek” MFY, Mashrab ko‘chasi 83-uyda yashovchi uy bekasi, 1988 yilda tug‘ilgan I.G. va uning o‘g‘illari, 2017 yilda tug‘ilgan B.N. hamda 2012 yilda tug‘ilgan B.B. lar yashash uyida is gazidan zaharlanish holati bilan vafot etgan.Avvalroq, Qo‘qondagi «Hazrati Abbos» masjidi imom-xatibi oila a’zolari bilan is gazidan zaharlanib vafot etgandi.Joriy yil 24 may kuni Senatning Mudofaa va xavfsizlik masalalari qo‘mitasining yigirma oltinchi yalpi majlisi oldidan bo‘lib o‘tgan majlisda so‘nggi ikki yilda 366 kishi is gazidan zaharlanish oqibatida vafot etgani ma’lum qilingandi."
https://kun.uz/uz/news/2022/11/06/meni-mehnat-hayotga-qaytardi-sinovlarga-chiroyli-sabr-qilgan-muallima,2022-12-01 20:16:50.519107,"Bir qarashda bu ayolga ham havasi, ham hasadi keladi odamning. O‘quvchilarining sevimli ustozi, shirindan-shakar farzandlarning onasi, sevimli rafiqa. Qizi tanlagan beshta oliygohining barchasiga birinchi urinishdayoq davlat granti asosida o‘qishga kirdi. O‘g‘li Prezident maktabi bitiruvchisi.O‘zi ham kasbi, mehnati ortidan goh respulika, goh viloyat tanlovlarida g‘oliblikni qo‘lga kiritadi. “Xalq ta’limi a’lochisi” bo‘lgan bu ayolning nima kami bor? Go‘zal oilasi, ahil jamoasi... Ammo bir qarashd aytishni lozim bilmaydigan, yuragiga ko‘mib yuborgan dardlari borligiga birov ishonmaydi. Chunki ayolning tilidan shukrona, yuzidan tabassum arimaydi.Palaxmon toshiDono xalqimizning “Qiz bola – palaxmon toshi” degan naqli men uchun aytilgan ekanmi, mahallamga kelin bo‘lishimga qaramasdan, turmush qurganimga hali o‘n kun bo‘lmay turib, rizq-nasiba deya kelinlik uyimdan uzoq viloyatga yo‘l oldim.Sababi oddiy: turmush o‘rtog‘imning ishi shu yoqda. Musofirlikning birinchi kunidan sinovlar boshlandi. Poyezddan tushib, mashina topolmagach, tuni bilan vokzal hovlisida qolib ketganmiz. Notanish joy, hech kimni tanimaymiz. Turmush o‘rtog‘imning qo‘ng‘irog‘i bilan tunda yo‘lga chiqqan bir kishi (yangi qo‘shni) yetib keldi.Yaxshi hamki, yaxshi odamlar bor… Ertasi kuni notanish olam quchoq ochib kutib oldi. Bir hafta o‘tib, ya’ni avgustning oxirida turmush o‘rtog‘imga ishga chiqish niyatim borligini aytdim. Avvaliga “hali bu yerlarga o‘rganmagansan, bu yil ishga chiqmay qo‘ya qol” dedilar. Keyin yana nimalarnidir o‘yladilar, shekilli, dam olish kunida turmush o‘rtog‘im meni olib maktabga bordi. Afsuski, qaysi maktabga bormaylik, bo‘sh ish o‘rni yo‘qligidan izimizga qaytishga majbur bo‘ldik. Bir necha kun ovora bo‘ldik, lekin foydasi bo‘lmadi.O‘quv yili ham boshlandi. O‘zim uyda yolg‘iz. Yo‘l bilmayman, hech kimni tanimayman. Bu holat aslida ko‘p qavatli uylarda yashaydiganlar uchun juda tanish. Quyosh chiqib botguncha ham vaqt millari yurgani sezilmaydi. Kunning uzunligini shu qadar his etdimki, nazarimda «dom»ning devorlari ham menga mo‘ltirab qarayotgandek ko‘rinadi. Turmush o‘rtog‘im ham shularni o‘ylab ishlashimga rozi bo‘lgan bo‘lsa kerak.  Shaharda o‘zbek maktabi bilan bir qatorda rus, qozoq maktablari ham bor edi. Sentabr oyi o‘rtalarida “chiqmagan jondan umid” deb qo‘shni ayol bilan qozoq tilida ta’lim beriladigan maktab eshigini taqillatdim. Maktab direktori xuddi meni uzoq vaqtdan beri kutib turgandek qabul qildi:“Kel, qyzym, jas kelіnsің be? Sіz menің mektebіme kelesіz, bіraq men jұmys іstemeymіn be? Әrine, sіz bіzben jұmys іstey alasyz. Bіz bіr otbasymyz. Yendі menі Ұlsara apay dep ataңyz”(Kel, qizim, yosh kelinchakmisan? Sen mening maktabimga kelasan-u, men ishga olmaymanmi? Albatta, biz bilan ishlashing mumkin. Biz bir oilamiz. Endi meni Ulsara opa deb chaqir). Birinchi marta qardosh xalqlar bir-biri bilan azaliy yaqinligini his etdim. Shunday qilib qozoq maktabiga ishga kirdim.Yaxshi hamki, yaxshi odamlar bor…Yo‘l uzoqligi uchun yuk ko‘paymasin deb bir sira kiyim-kechaklar olib kelgandim. Kuzning o‘rtalaridan sovuq tusha boshladi. Yengil kiyimlarning vaqti o‘tib bo‘lgandi. Turmush o‘rtog‘imga tish yorib aytolmadim. Chunki to‘y uchun qilingan sarf-xarajatni hali ham to‘layotganini bilardim.Bir kuni o‘qituvchilar xonasida o‘tirganimda yupungina kiyinganimni ko‘rgan yoshi ulug‘ o‘qituvchi ayol tanbeh bergan bo‘ldi: “Yeger sіz suyqta osy kiіmmen jүrseңіz, densaulyg‘yңyzdan ayyrylasyz. Qazіr jassyң, belgіsіz, bіzdey bolsaң ayag‘yң auyrady”(Agar sen bu kiyimlarni sovuqda kiysang, sog‘lig‘ing yo‘qoladi. Hozir sen yoshsan, bizdek bo‘lsang, oyog‘ing og‘riydi).Labim titrab, gapira olmadim. Buni sezgan Aynur opa darrov yechim topdi. Kiyim-kechak savdosi bilan shug‘ullanadigan tanishining uyiga olib bordi. Oz-ozdan to‘lashga kelishib, kerakli kiyimlarni oldim.Yaxshi hamki, yaxshi odamlar bor…Ming shukurki, hayotimiz izga tushib ketdi. Bir tekis keta boshladi. Farzandli bo‘ldik. Quvonchimda, tashvishimda yolg‘izlanmadim. Mehribon jamoadoshlarim, ko‘pmillatli qo‘shnilarim musofirligimni bildirmadi.Yaxshi hamki, yaxshi odamlar bor…Ayrim sabablarga ko‘ra, ikkinchi farzandim tug‘ilishi arafasida o‘z viloyatimizga qaytdik. Bu yerda ham ko‘pdan ko‘p sinovlar kutib turgan ekan. Qishloqchilik emasmi, uy olish uchun jamg‘arilgan pul xarajatlarga keta boshladi. Bir xonali uy oldik. Hammasini boshidan boshladik. Turmush o‘rtog‘imning ishxonasiga uzoqlik qilgani uchun uyni sotishga to‘g‘ri keldi.Yer sotib oldik. Uysiz qoldik. Toki kichkina bir xonali boshpana qurgunimizcha oilamizning o‘rtog‘i bo‘lgan bir xonadon eshigini, bizlarga bag‘rini ochdi. Yuklarimiz esa, yana birovning uyiga tushirildi.Yaxshi hamki, yaxshi odamlar bor…Ham ma’naviy, ham moddiy zararlar biroz toliqtirdi. Turmush o‘rtog‘im bilan yelkama-yelka bo‘lib, qiyinchiliklarni yengib o‘tdik. Hayot sinovlaridan qoqilganda, surilganda orttirilgan zahmlar asorati bir necha yil o‘tib bo‘y ko‘rsatdi. Atay qilgandek, orttirilgan kasalliklar kimo‘zar o‘ynardi.Bular esa, o‘z navbatida, oila ob-havosiga ta’sirini o‘tkazmasdan qo‘ymadi. Stress yenga boshladi: ko‘rish a’zosini, tayanch a’zosini nihoyatda zaiflashtirdi. Batamom sog‘lig‘imni yo‘qotdim. Yosh bo‘lishimga qaramay nogironlik guruhiga olindim. Bolalarim yosh, qarovga muhtoj. Yon qo‘shnim ham mehri bilan, ham uy ishlariga ko‘magi bilan peshvoz chiqdi. Har kuni hayotiy voqealar aytib berib shukur qilishga undardi. Yashash uchun o‘z ustimda ishlashga, kurashishga chaqirardi.Yaxshi hamki, yaxshi odamlar bor…O‘zim bilan o‘zim ko‘p kurashganman. Qiyinchiliklarga yengilishim mumkin emas, qorong‘ilikdan yorug‘likka chiqishni uddalashim kerak, derdim. Qattiq stressdan bosim ko‘zimga tushib bir muddat yorug‘likni, hattoki oldimda o‘tirgan bolalarimni ko‘rmay qolganimda men uchun hayot tugagan edi. Shunda Allohdan so‘radim, yana bir marta imkon ber, bolalarim uchun imkon ber, deb yolvorgandim.Allohim qayta hayot hadya etdi, bunga ham 10 yil bo‘ldi. Allohga shukr. Qo‘ldan kelguncha ijod qilishni, mehnatdan to‘xtamaslikni shunda o‘rgandim. Meni Allohim inoyati bilan mehnat hayotga qaytardi desam ham bo‘ladi.Men kabilar juda ko‘p. Faqat yiqilgandan keyin turishni bilishlari kerak ular ham. Hozir ham sezilarli darajada sog‘lig‘imda muammo bor. Ammo buni o‘ylagim kelmaydi. Har kuni o‘tgan tongni ko‘rish men uchun baxt. Ota-onam, aka-ukalarim atrofimdaligi baxt. Qanotim — turmush o‘rtog‘im borligi, bolalarim omonligi baxt. Kasbim borligi baxt. Xalq ichidaligim baxt.Nogironlik guruhidan chiqib, ishga qaytdim. Atrofimda yaxshi insonlar shunchalik ko‘p ekanki, hayotimda uchraydigan muammolar, illatlar dengizga otilgan toshdek iz qoldirishiga yo‘l qo‘yishmadi. Hayotga go‘zal ko‘z bilan qaray boshladim. Har bir ishdan hikmat izladim. Ruhimga tetiklik qaytdi. Oilamga quvonch qaytdi. Shukronalik ortidan Alloh bitgan taqdir tuhfalaridan bahramand bo‘la boshladim. Har bir ishdan hikmat izladim. Ruhimga tetiklik, oilamga quvonch qaytdi. Shukronalik ortidan Alloh bitgan taqdir tuhfalaridan bahramand bo‘la boshladim. Mehnatlarim rohatini ko‘ryapman.Allohim, O‘zingga shukur!Charos Mannonova suhbatlashdi."
https://kun.uz/uz/news/2022/11/06/qoqonda-tibbiyot-kollejiga-kiritib-qoyish-evaziga-500-dollar-olgan-shaxs-ushlandi,2022-12-01 20:16:51.980957,"Namangan, Farg‘ona va Buxoro viloyatlarida o‘qishni ko‘chirib berish hamda o‘qishga kiritib qo‘yish bilan bog‘liq firibgarlik holatlari fosh etildi. Bu haqda Iqtisodiy jinoyatlarga qarshi kurashish departamenti axborot xizmati xabar berdi.Qayd etilishicha, Bosh prokuratura huzuridagi departamentning Yangiqo‘rg‘on tumani bo‘limi tomonidan tergovga qadar tekshiruv o‘tkazilgan. Unda fuqaro D.Yu. fuqaro I.K.ning Qirg‘izistonda joylashgan universitetdagi o‘qishini tanishlari orqali O‘zbekistondagi oliy ta’lim muassasalaridan biriga ko‘chirib berishini aytib, aldov yo‘li bilan 3 ming dollar olgani aniqlangan.Departamentning Olot tumani bo‘limi tomonidan o‘tkazilgan tergovga qadar tekshiruvda fuqaro M.T. fuqaro N.A.ning qizini tanishlari orqali qo‘shni Qozog‘istondagi oliy ta’lim muassasasiga o‘qishga kiritib qo‘yish evaziga 1 250 dollarni hamda fuqaro A.B.ni Qozog‘istonda joylashgan universitetdagi o‘qishini O‘zbekistondagi oliy ta’lim muassasalaridan biriga ko‘chirib berishini aytib, 2 ming dollarni firibgarlik yo‘li bilan qo‘lga kiritgani aniqlangan.Departamentning Dang‘ara tumani bo‘limi tomonidan IIB xodimlari bilan hamkorlikda o‘tkazilgan tezkor tadbirda esa fuqaro M.T. fuqaro Z.A.ning ishonchiga kirib, yuqori lavozimda ishlovchi tanishlari yordamida Qo‘qon tibbiyot kollejiga o‘qishga kiritib qo‘yishi evaziga 500 dollarni olgan vaqtida ashyoviy dalillar bilan ushlangan.Mazkur holatlar yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atilib, tergov harakatlari o‘tkazilmoqda."
https://kun.uz/uz/news/2022/11/06/toshkent-viloyati-avtomobil-yollari-hududiy-bosh-boshqarmasi-bolim-boshligi-pora-bilan-qolga-tushdi,2022-12-01 20:16:53.909358,"Toshkent viloyatida tadbirkorning 500 dollarini qo‘lga kiritmoqchi bo‘lgan bo‘lim boshlig‘i ushlandi, deb xabar bermoqda Bosh prokuratura departamenti.Departament va DXXning Toshkent viloyati boshqarmalari tomonidan Nurafshon shahrida o‘tkazilgan tezkor tadbirda, viloyat avtomobil yo‘llari hududiy bosh boshqarmasi bo‘lim boshlig‘i F.A. «T.M.» oilaviy korxonasiga tegishli ikkita savdo do‘konining texnik shart hujjatlarini rasmiylashtirib berish evaziga korxona rahbari J.Sh.dan 500 dollarni firibgarlik bilan olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/11/05/qashqadaryoda-yana-shifokor-dopposlandi,2022-12-01 20:16:55.366495,"Qashqadaryo viloyati Sog‘liqni saqlash boshqarmasi axborot xizmatining xabar berishicha, 2022 yil 3 noyabr kuni kech soat 18:30 larda Chiroqchi tumanidagi poliklinikada 35 yildan buyon umumiy amaliyot shifokori (ayni paytda oilaviy shifokor) bo‘lib ishlab kelayotgan X.D. qabuliga bir notanish erkak 2 nafar ayol bilan kelgan.Erkak shifokorga turmush o‘rtog‘ining betobligini aytib, uni tekshirib qo‘yishini so‘ragan. Shifokor unga bemorni tekshirguniga qadar oyoq kiyimidagi loyni tashqarida yuvib kelishini aytgan. Shundan so‘ng erkak shifokorni haqoratlab, bo‘ynidan bo‘g‘ib, ayovsiz mushtlab, tepkilagan.Oqibatda shifokor jarohatlar olib, hushini yo‘qotgan. Uni Chiroqchi tumani tibbiyot birlashmasi shoshilinch tibbiy yordam bo‘limiga “Peshona, ikkala yonoq, yuz, burun usti, bo‘yin sohasi yumshoq to‘qimalari lat yeyishi, ko‘kargan jarohatlari, tirnalmalar, bosh chayqalishiga gumon” tashxisi bilan yotqizilgan. Ayni paytda davo muolajalari davom ettirilmoqda.Qayd etilishicha, mazkur holat viloyat sog‘liqni saqlash boshqarmasi nazoratiga olingan, huquqni muhofaza qiluvchi idoralar tomonidan o‘rganilmoqda.Avvalroq, 2022 yil 19 oktyabr kuni Qashqadaryoda bemorning o‘g‘li shifokorni do‘pposlagan va unga nisbatan jinoyat ishi qo‘zg‘atilgandi.Bundan tashqari, Angor tumanida travmatolog shifokor, Denov tumanida hamshira, 2022 yil 12 oktyabrda Toshkent shahri Yakkasaroy tumanida «Tez yordam» shifokori, 16 oktyabr kuni Mirobod tumanida «Tez yordam» shifokori va haydovchisi do‘pposlangandi."
https://kun.uz/uz/news/2022/11/05/15-sutkadan-omon-chiqmagan-yigit-iib-va-shifoxona-bir-birining-dalillarini-inkor-etyapti,2022-12-01 20:16:56.938665,"Kun.uz muxbiri Samarqandda sodir bo‘lgan shubhali o‘lim hodisasi aslida qanday yuz berganini o‘rganish maqsadida Boliyevning yaqinlari hamda hodisaga aloqador tomonlarni eshitib, jurnalistik surishtiruv olib bordi.Boliyev Oqdaryo tumanidagi ota uyida yashab kelgan. Farzandlarining aliment pulini vaqtida to‘lolmagani uchun 2022 yil 25 oktyabr kuni unga nisbatan 15 sutka ma’muriy qamoq jazosi tayinlangan. Marhumning yaqinlari Rashid ayrim kunlarda o‘zi ishlaydigan mashina yuvish shoxobchasida ham tunab qolganini aytmoqda. Oxirgi marta uni 20 oktyabr kuni ko‘rishgan.Marhumning otasi Nor Boliyev o‘g‘li bilan bog‘liq shuncha harakatlar bo‘lib o‘tganidan so‘ng, aniqrog‘i u vafot etgach xabar topganidan norozi bo‘lyapti.“Nega MIB xodimlari o‘g‘limga nisbatan 15 sutka ma’muriy qamoq jazosi tayinlangan vaqtda bir og‘iz xabar berib qo‘yishmadi? Biz harakat qilib o‘sha qarzni to‘lardik. Yoki ichki ishlar xodimlari o‘g‘limda ruhiy o‘zgarish bo‘lgan paytda bizga xabar bermadi? Nega shifoxonalar o‘g‘lim o‘lib bo‘lgach, bizga xabar beryapti? Bolamda hech qanday surunkali xastalik yoki ruhiyatida buzilish bo‘lmagan. Bunga ishonmayman. Agar shunday bo‘lsa, buni biz yillar davomida bilishimiz kerak edi”, - deydi Rashidning otasimarhumning .Jamshid Boliyevga ko‘ra, unga dastlab mahalla raisi ukasining viloyat ruhiy kasalliklar shifoxonasida ekanligini ma’lum qilgan. U shifoxonaga yetib borgan paytda ukasi allaqachon vafot etgani aytilgan. “Shifoxonada o‘lim sababini so‘raganimda, u yerga og‘ir ahvolda olib kelinganini aytishdi. Shifokorlar ukam bilan suhbatlashishganda, uni ichki ishlar xodimlari urganini aytishgan. Ukam sog‘lom yigit edi, uning o‘z ajali bilan o‘lganiga ishonmayman”, - dedi Jamshid Boliyev.Marhum vafot etganidan so‘ng uning bir nechta joylarida jarohat izlari aniqlangan. Bizga taqdim qilingan suratlarda uning yuz, quloq, burun qismida, shuningdek, oyoqlarida ham qontalash jarohatlar ko‘rinib turibdi.Aliment undirish masalasi bilan shug‘ullangan Majburiy ijro byurosining Oqdaryo tuman bo‘limi xodimi Asror Ro‘ziyev ham Rashidning ruhiy muammosi bo‘lmaganini aytmoqda. Odatda ish sudga taqdim qilinishidan avval maxsus tizim orqali fuqaroga oid ma’lumotlar inobatga olinadi.Ma’muriy tartibda qamoqqa olingan shaxslarni saqlash uchun mo‘ljallangan Maxsus qabulxonada ham bo‘ldik.Qabulxona boshlig‘i, podpolkovnik Suhbat G‘afforov 26 oktyabr kuni Boliyevda ikki marta epilepsiya kuzatilganini aytdi. Ikkinchi martasida boshini devorga urgan va jarohat olgan. Shundan so‘ng u boshqa xonaga olingan va 27 oktyabr kuni o‘ziga o‘zi gapirib, tana a’zolariga jarohat yetkazgani aytilmoqda.G‘afforov qoidaga ko‘ra, Boliyevga maxsus tekshiruv tayinlangani va natijada uning ruhiy holatida muammo bo‘lgani sababli viloyat ruhiy kasalliklar shifoxonasiga yuborilganini aytdi.“Rashid olib ketilayotgan paytda holati yomon emasdi. Yuzi va bosh qismidagi jarohatlar shu yerda bo‘ldi. Biroq uning oyog‘idagi jarohat yo‘q edi”, - dedi G‘afforov.Qabulxona boshlig‘i Rashidda epilepsiya (tutqanoq) kuzatilganidan so‘ng u bilan suhbatlashgani va bu jarayonni ham tasvirga olganini aytmoqda. O‘sha suhbat davomida marhum maktabni bitirganidan buyon tutqanoq kasalligi bilan og‘rib kelganini aytgan. Shu tasvir va Rashidning yiqilgan holati aks etgan video Kun.uz’ga taqdim qilindi.IIB Boliyev mahkamadan olib ketilayotgan vaqtda uning holati qanday bo‘lgani bilan bog‘liq tasvirlarni taqdim qila olmadi.Rashid Boliyev bilan bir xonada turgan va unda tutqanoq kuzatilganiga guvoh bo‘lganlar bilan ham suhbatlashdik. Biz bilan muloqotda bo‘lgan uch guvoh mahkama ichida Rashid birov bilan ziddiyatga bormagani, jismoniy kuch ishlatilmagani va unda epilepsiya kuzatilgani haqida guvohlik berdi.Biz viloyat ruhiy kasalliklar shifoxonasi bosh vrachi Akmal Ahrorov bilan telefon orqali suhbatlashdik. Ahrorov shifoxonaga Rashid turli jarohatlar bilan olib kelingani va o‘sha paytda u mustaqil harakat qilmagani, boshqalarning yordami bilan yuvintirilganini aytmoqda. Bosh vrachga ko‘ra, Boliyevning oyog‘idagi jarohat shifoxonada bo‘lmagan. Odatdagi ruhiy bemorlarda talvasa kuzatilganda qo‘llanadigan choralar ham qo‘llanmagan. Chunki bemor kelganidan boshlab sog‘lig‘i yomonlashgan, jismoniy quvvati ham bo‘lmagan.Tomonlarni eshitib, fakt va dalillarni taqqoslar ekanmiz, vaziyat ancha murakkab ekaniga amin bo‘ldik. Rashid Boliyevda ko‘plab jarohatlar bor.IIBga ko‘ra, marhum shifoxonaga ketayotganda o‘zi mustaqil harakatlangan va oyoqlaridagi jarohat bo‘lmagan.Bosh vrachga ko‘ra,  shifoxonaga borganidan so‘ng hech qanday tutqanoq kuzatilmagan, bemor deyarli mustaqil harakat qilmagan, uni bog‘lash orqali oyog‘iga jarohat yetkazib qo‘yish xavfi ham bo‘lmagan.Oqibat, shu paytga qadar ruhiy xastaligi bo‘yicha biror joyda ro‘yxatda turmagan Rashid Boliyev 34 yoshida vafot etdi. Agar u o‘lar holatda bo‘lsa, nega ruhiy kasalliklar shifoxonasiga yuborildi va qabul qilib olindi, degan savollar esa ochiq qolmoqda.Marhumning o‘limi sababiga aniqlik kiritish maqsadida sud-tibbiy ekspertizasi, IIB xodimlari va shifokorlarning harakatlari yuzasidan xizmat tekshiruvlari tayinlangan.Voqealar rivojini kuzatib boramiz.Isomiddin Po‘latov,
Kun.uz muxbiri
Tasvirchi va montaj ustasi: Faxriddin Hotamov."
https://kun.uz/uz/news/2022/11/05/qashqadaryoda-ota-ogli-bilan-tunda-qizining-xonasiga-kirgan-16-yoshli-osmirni-kaltakladi,2022-12-01 20:16:58.391583,"Bosh prokuratura matbuot kotibining Kun.uz’ga ma’lumot berishicha, 2006 yilda tug‘ilgan, Qamashi tumani XTB qarashli 22-maktabning 9-sinf o‘quvchisi Elshod K. shu maktabning 8-sinfida o‘qiydigan voyaga yetmagan Ch.P. bilan o‘zaro telefon orqali ishqiy munosabatda gaplashib yurgan.2022 yil 4 noyabr kuni 02:35 larda Elshod K. yoqtirgan qizi Ch.P. bilan ko‘rishish uchun uning uyiga borib, deraza orqali uning yotoqxonasiga kirgan. Shu payt voyaga yetmagan Ch.P.ning bobosi Panji N. uni nabirasining yotoqxonasida ushlab olgan. Shundan so‘ng Panji N. o‘g‘li Sherzod N. bilan Elshod K.ni urib tan jarohati yetkazishgan.Shu kuni soat 04:00 larda voyaga yetmagan Elshod K. bosh miya yopiq shikasti, bosh miya chayqalishi, yuzining ko‘p sonli to‘qimalari lat yeyishi bilan Qamashi tuman tibbiyot birlashmasiga yotqizilgan. Hozirda holat yuzasidan sudga oid tibbiy ekspertiza tayinlangan.Mazkur holat Qamashi tuman IIBning navbatchilik qismida ro‘yxatga olinib, dastlab tergovga qadar tekshiruv harakatlari tuman IIB huzuridagi tergov guruhi tomonidan olib borilgan.Qayd etilishicha, fuqaro Panji N. Xalq deputatlari Qamashi tuman kengashi deputati bo‘lgani sababli tergovga qadar tekshiruv harakatlarini davom ettirish uchun to‘plangan hujjatlar Qamashi tuman prokuraturasi ish yurituviga o‘tkazilgan."
https://kun.uz/uz/news/2022/11/04/ozbek-xirurgiyasi-tarixida-ilk-bor-bir-paytning-ozida-yurak-va-buyrakda-noyob-operatsiya-otkazildi,2022-12-01 20:17:00.004633,"O‘zbek xirurgiyasi tarixida ilk bor bir paytning o‘zida yurak va buyrakda noyob operatsiya o‘tkazildi. Bu haqda Sog‘liqni saqlash vazirligi matbuot xizmati xabar berdi.Akademik V. Vohidov nomidagi Respublika ixtisoslashtirilgan xirurgiya ilmiy-amaliy tibbiyot markazida bir vaqtning o‘zida yurak koronar-shuntlash va buyrak transplantatsiyasi amaliyoti o‘tkazildi. Milliy xirurgiya tarixida ilk bor amalga oshirilgan bu noyob operatsiya o‘zbek kardiojarroh va transplantologlari tomonidan mustaqil bajarilgan.Bemor Davronbek G‘oyibov 47 yoshda. Yuqori qon bosimi, bosh og‘rig‘i, ko‘z xiralashishi va doimiy charchoq kabi asoratlardan aziyat chekib kelgan bemor o‘zida surunkali buyrak yetishmovchiligi borligidan xabar topadi va dializ muolajalarini ola boshlaydi.Qolaversa, u ko‘p yillardan beri qandli diabet, gipertoniya kasalligi bilan kardiolog va endokrinolog nazoratida ham turardi. Bularning barchasi uning ahvolini yanada og‘irlashtirdi.Natijada sentabr oyida Xirurgiya markaziga buyrak ko‘chirib o‘tkazish bo‘yicha murojaat qiladi. Bemorga o‘z qizi Zebiniso G‘oyibova donorlik qiladigan bo‘ldi.«Buyrak transplantatsiyasi juda uzoq vaqt davom etishi sababli buni xastaning yuragi ko‘tara olmasligi mumkin edi. Chunki tekshiruvlar davomida bemor yuragining uchta joyida jiddiy muammo aniqlandi. Operatsiya davomida yurak tanaga qon yetkazib bera olmasdan, infarkt yuzaga kelishi xavfi bor edi. Shuning uchun ham rejalashtirilgan amaliyot ikki bosqichda o‘tishi belgilandi», deydi markazning bo‘lim mudiri, professor Fazliddin Bahriddinov.Birinchi bosqichda yurakda koronar-shuntlash amaliyoti bajarilib, unga parallel ravishda buyrak ko‘chirib o‘tkazishga qaror qilingan. Mutaxassislarning ta’kidlashicha, bunday murakkab amaliyot dunyo bo‘yicha yiliga atigi 5-10 marta amalga oshiriladi. O‘zbekiston hududida esa hali bunday operatsiya bajarilmagan. Xirurgiya markazida tashkil etilgan komissiya a’zolarining ruxsati bilan boshlangan ushbu yuqori texnologik noyob muolaja muvaffaqiyatli yaqunlangan.Hozir bemor va donorning ahvoli yaxshi, ularni tibbiy standartlar bo‘yicha davolash jarayoni davom ettirilmoqda."
https://kun.uz/uz/news/2022/11/04/ozbekiston-iqtisodiy-forumida-ozbekneftgaz-aj-yirik-xalqaro-kompaniyalar-rahbarlari-bilan-muzokaralar-otkazdi,2022-12-01 20:17:01.393902,"Xalqaro darajadagi yetakchi iqtisodchilar va xalqaro ekspertlarni jamlagan II O‘zbekiston iqtisodiy forumida O‘zbekistonning kelgusi besh yillik taraqqiyot strategiyasi, iqtisodiy imkoniyatlari, xalqaro hamkorlik masalalari muhokama qilinmoqda.Ushbu forumda ishbilarmon doiralar va xorijiy hamkorlar, xalqaro banklar bilan mustahkam aloqalar o‘rnatish, o‘zaro muloqotni yo‘lga qo‘yish uchun “O‘zbekneftgaz” aksiyadorlik jamiyati boshqaruv raisi Mehriddin Abdullayev boshchiligida bir qator uchrashuvlar o‘tkazildi.Iqtisodiy forumning birinchi kunida Ozarboyjonning “SOCAR”, Amerika Qo‘shma Shtatlarining “JPMorgan Chase Bank”, Shveytsariyaning “CreditSuisse” hamda Yaponiyaning MUFG kompaniyalari va banklarining vakillari bilan muloqot qilindi.Muloqotda yirik xalqaro kompaniyalar va banklar rahbarlariga “O‘zbekneftgaz” aksiyadorlik jamiyati tomonidan erishilgan natijalar, raqamlashtirish va transformatsiya jarayonlari, sohada amalga oshirilishi rejalashtirilgan loyihalar haqida ma’lumot berildi.Dastavval Ozarboyjonning “SOCAR” kompaniyasi Vitse-prezidenti Rafiga Guseyzoda boshchiligidagi delegatsiya a’zolari bilan muzokaralar olib borildi. Tomonlar avval erishilgan kelishuvlarning bugungi holatini muhokama qildilar.Shuningdek, neft va gaz sohasida investitsion loyihalarni hamkorlikda amalga oshirish hamda ularning keyingi istiqbollari, geologiya va qidiruv ishlari, ekologik xavfsizlikni ta’minlash yo‘nalishida texnologiyalar va tajriba almashish imkoniyatlari bo‘yicha muzokaralar o‘tkazildi. O‘zaro tajriba almashish bo‘yicha kelishuvga erishildi.Navbatdagi uchrashuv 2,5 trillion dollarlik aktivlarga ega bo‘lgan, uzoq yillardan buyon samarali va ishonchli faoliyat yuritib kelayotgan “JPMorgan Chase Bank” delegatsiyasi a’zolari bilan o‘tkazildi.O‘z navbatida “CreditSuisse” hamda “MUFG” banki vakillari bilan ham ikki tomonlama manfaatli kelishuvlarga erishildi.“O‘zbekneftgaz” AJ tomonidan amalga oshirilayotgan loyihalar va turli korporativ ehtiyojlarni moliyalashtirish masalalari muhokama qilindi.Eslatib o‘tamiz, iqtisodiy forum davom etmoqda. “O‘zbekneftgaz” AJ tomonidan forum doirasida hamkorlik masalalari yuzasidan yana bir qator nufuzli kompaniyalar rahbarlari bilan uchrashuvlar o‘tkazilishi rejalashtirilgan.“O‘zbekneftgaz” AJ matbuot xizmati Ⓣ"
https://kun.uz/uz/news/2022/11/04/chirchiqda-tomorqasi-yonidagi-jarlikka-tushib-ketgan-erkak-qutqarildi,2022-12-01 20:17:02.766089,"FVV axborot xizmatining ma’lum qilishicha, hodisa 3 noyabr kuni sodir bo‘lgan. Toshkent viloyati Chirchiq shahar Gulshan ko‘chasida istiqomat qiluvchi fuqaro o‘z ehtiyotsizligi oqibatida tomorqasi ortidagi chuqurlikka tushib ketadi.Soat 18:40 larda uni olib chiqishda amaliy yordam so‘rab, Chirchiq shahar FV bo‘limiga tashvishli xabar kelib tushadi.“Qutqaruvchilar zudlik bilan aytilgan manzilga yetib borib, maxsus qutqaruv asbob-anjomlar yordamida fuqaroni chuqurlikdan chiqarib olgan va tez tibbiy yordam xodimlariga topshirilgan. Hozirda fuqaroning ahvoli yaxshi”, deyiladi FVV xabarida."
https://kun.uz/uz/news/2022/11/04/navoiy-kon-metallurgiya-kombinati-aj-tranformatsiya-sari-ii-ozbekiston-iqtisodiy-forumi-natijalari,2022-12-01 20:17:04.388792,"3-4 noyabr kunlari Samarqand shahrida Xalqaro darajadagi yetakchi iqtisodchilar va xalqaro ekspertlarni jamlagan II O‘zbekiston iqtisodiy forumida O‘zbekistonning kelgusi besh yillik taraqqiyot strategiyasi, iqtisodiy imkoniyatlari, xalqaro hamkorlik masalalari muhokama qilindi.Mazkur Forum doirasida “Tashqi savdo, logistika va sanoat siyosati” mavzusida davra suhbati o‘tkazildi. Davra suhbatida “Navoiy kon-metallurgiya kombinati” aksiyadorlik jamiyati Boshqaruv raisi – Bosh direktori Q.Sanaqulov ishtirok etdi. Unda ishtirokchilar tomonidan mintaqaviy va ko‘p tomonlama savdo tuzilmalariga integratsiya masalalari, mintaqaviy o‘zaro bog‘liqlik muammolari va imkoniyatlari hamda kon-metallurgiya sohasida amalga oshirilayotgan islohotlar muhokama etildi, shu jumladan NKMKda yuz berayotgan transformatsiya jarayonlari haqida gapirib o‘tildi.Ushbu Forumda ishbilarmon doiralar va xorijiy hamkorlar, xalqaro banklar bilan mustahkam aloqalar o‘rnatish, o‘zaro muloqotni yo‘lga qo‘yish uchun jahonda oltin ishlab chiqaruvchi yirik kompaniyalarning beshtaligiga kiradigan “Navoiy kon-metallurgiya kombinati” AJ rahbariyati tomonidan bir qator uchrashuvlar o‘tkazildi.Jumladan, “Hitachi Construction Machinery”, “ThyssenKrupp”, “Duratray International”, “Liebherr”, “Epiroc”, “Metso-Autotec”, “JPMorgan Chase Bank”, “Standard Chartered”, “Citibank”, “Raiffeisen Bank”, “KFW IPEX-Bank”, “Commerzbank”, “Credit Suisse” va “Barclays” kabi xorijiy kompaniya, banklar vakillari bilan uchrashuvlarda so‘nggi yillarda “NKMK” AJ tomonidan erishilgan natijalar, raqamlashtirish va transformatsiya jarayonlari, sohada amalga oshirilishi rejalashtirilgan loyihalar haqida batafsil ma’lumot berildi.II O‘zbekiston iqtisodiy forumi doirasida kombinat rahbariyati Yevrosiyo taraqqiyot banki (YeTB), “JPMorgan Chase Bank”, “Raiffeisen Bank”, “KFW IPEX-Bank” vakillari bilan olib borgan muzokaralari natijasida 450 million AQSh dollari va 200 million yevro miqdorida mablag‘larini jalb qilish bo‘yicha hamkorlik memorandumlari imzolandi.Shuni alohida ta’kidlash joizki, xorijiy banklardan jalb qilinadigan mablag‘lar “NKMK” AJning 2022-2026 yillarga mo‘ljallangan yirik va strategik ahamiyatga ega investitsiya loyihalarini moliyalashtirishga yo‘naltiriladi.“NKMK” AJ Matbuot xizmatiⓉ"
https://kun.uz/uz/news/2022/11/04/layk-yigish-maqsadida-tarqatilgan-video-jinoyat-ishi-qozgatilishi-uchun-asos-boldi,2022-12-01 20:17:06.020800,"Toshkent shahar IIBB Telegram-kanallarida tarqalgan, ikki kishining begona uyga bostirib kirib, uy ichidagi yigitni do‘pposlayotgani aks etgan videoga munosabat bildirdi.Qayd etilishicha, voqea 2 noyabr kuni soat taxminan 21:00 larda yuz bergan. 1999, 2000 va 2005 yilda tug‘ilgan uch yigit o‘zlari bostirib kirgan uyda yashovchi 19 yashar Daniel bilan oldindan tanish bo‘lishgan. Ular o‘zaro janjallashib qolishgani sababli uchovlon Danielning uyiga bostirib kirib, uni urib jarohatlashgan.Toshkent shahar IIBB bayonotida yigitlardan biri mazkur jarayonni videoga olgan, so‘ngra “layk yig‘ish maqsadida” ijtimoiy tarmoqlarda tarqatib yuborgani ta’kidlanadi.Internetga chiqib ketgan video muhokamalarga sabab bo‘lgani ortidan holat yuzasidan Shayxontohur tumani IIO FMB Tergov bo‘limi tomonidan Jinoyat kodeksining 105-moddasi (Qasddan badanga o‘rtacha og‘ir shikast yetkazish) va 142-moddasi (Fuqarolarning turar joyi daxlsizligini buzish) bilan jinoyat ishi qo‘zg‘atilgan. Gumonlanuvchilar qamoqqa olingan, ayni paytda tergov harakatlari davom etmoqda.Avvalroq IIV Qoraqalpog‘istonda bir guruh qizlar o‘zlari tengi qizni do‘pposlab, samosud qilishganiga izoh bergandi."
https://kun.uz/uz/news/2022/11/04/bizga-puling-emas-ozing-keraksan-koreyadagi-ozbek-talabasining-hayotidan-bir-lavha,2022-12-01 20:17:07.427665,"Bolani qattiq nazoratda ushlash emas, to‘g‘ri tarbiya berish, fikrlashni o‘rgatish kerak. Shundagina u qayerda bo‘lmasin, tarbiyasi yo‘l qo‘ymagan ishni qilmaydi. Ota-ona doim farzand bilan birga bo‘lmasligi mumkin, lekin ular bergan tarbiya har doim birga bo‘ladi. Jahongir G‘aniyev ham to‘g‘ri tarbiya olgan, qayda bo‘lmasin ota-onasining yuzini yerga qaratmaydigan yigit bo‘lib ulg‘aydi. Bugun Koreyada tahsil olayotgan Jahongir, o‘qish bilan birga uydagilariga yordam berish uchun ishlaydi. Uning musofirlikdagi hayoti haqida o‘zidan eshitamiz.Deyarli 1 oydan ko‘p vaqt davomida oilam oldidagi mas’uliyatim tufayli uydagilar bilan gaplashmadim. O‘tgan 2-3 oy davomida ozgina ishlarim orqaga ketib uyga vaqtida pul jo‘nata olmadim.Talaba bo‘lganim uchun ota-onam shu kungacha o‘zi och qolsa ham, qancha qiynalsa ham, mendan pul so‘rashmagan. Katta farzand bo‘lganim uchun o‘zim oyma-oy, oz-ozdan bo‘lsa ham, uyga pul jo‘natib turardim. Sababi O‘zbekistonda dadam topganlari ro‘zg‘ordan ortmaydi, ba’zan yetmay ham qolishini yaxshi his qilaman.Yozgi ta’tilda bir joyda ishlab, pulimizni vaqtida bermagani uchun, ayni kontrakt to‘laydigan paytim ilojsiz birovdan 3000 dollar qarz oldim. U pulni kontraktim va uyimning 6 oylik to‘loviga berdim. 1 oyda qaytarish sharti bilan olgandim, ishlarim endi yaxshi ketayotgan bir payt to‘satdan biroz mazam qochib bir haftacha shifoxonaga qatnashga majbur bo‘ldim.To‘playotgan pullarimning bir qismini sarflab yubordim. Qarz berish kuni yaqinlashib kelardi, lekin kerakli summani topa olmagandim, u olgan odamim koreys bo‘lgani uchun pulni vaqtida qaytarishim kerak edi. O‘zim yaqin tanishlardan pul izlash va yana qarzni qarzga yopish rejasini tuzdim. Yaxshi bir yaqin akamizdan 15 kunga kerakli summani olib, qarz olgan odamimga vaqtida pulni qaytardim.Shu 2-3 oy ozgina muammolar girdobida qolganim va ota-onamga vaqtida pul jo‘natib yordam qila olmaganim uchun vijdonim judayam qiynalib ketgandi. Ichimdan o‘tgan hissiyotlarni so‘z bilan tasvirlash qiyin. Allohimga shukur, kechki smenada ishlab olgan qarzlarimning deyarli hammasidan qutuldim. Yana biroz ishlab, uyimga pul jo‘natdim.Ota-onamga boshimdan o‘tgan holatni to‘liq tushuntirdim. Dadam biroz tergadilar, onam yig‘lab “O‘g‘lim, bizga shuncha yordam qilyapsan, hayot doim bir xil bo‘lavermaydi, bir unday, bir bunday. Qanday holatda tushmagin, bizga xabarini ber, judayam xavotir oldik. Bizga puling emas, o‘zing, sog‘liging kerak”, dedilar. Ularga endi bunday qilmayman, deb va’da berdim.Ba’zan Allohim bandasining ba’zi rejalarini barbod qilib turarkan, rejalari bandasini barbod qilmasin deb. Allohimga shukur, hozircha ishlarim hammasi yaxshi. Ozroq to‘plagan pulimdan jo‘natib buvajonimni Umraga yuborish harakatidamiz, inshaalloh! Keyingi yilga ota-onamni ham Umra safarlariga jo‘natishni niyat qilganman."
https://kun.uz/uz/news/2022/11/04/ssv-is-gazining-kam-miqdori-ham-organizmni-zaharlash-uchun-yetarli,2022-12-01 20:17:08.809600,"O‘zbekistonda ham kuz-qish mavsumida aholining o‘z xonadonlaridagi isitish moslamalaridan noto‘g‘ri foydalanishi, xavfsizlik qoidalariga rioya qilmasligi oqibatida turli ko‘ngilsiz holatlar yuzaga keladi. Ayrim fuqarolarning e’tiborsizligi tufayli o‘nlab insonlar bevaqt hayotdan ko‘z yumadi.— Uglerod oksidi, ya’ni is gazi hidsiz va rangsiz bo‘lib, inson o‘zida holsizlanish alomatlarini his qilmagunicha uning borligini sezmaydi, — deydi Respublika shoshilinch tibbiy yordam ilmiy markazi direktori Doniyor Alimov. — Ushbu gazdan zaharlanish uchun esa uning eng kam miqdori yetarli hisoblanadi. Shu bois is gazi «ko‘rinmas qotil» deb ham ataladi. Uglerod oksidi asosan tabiiy gaz, ko‘mir, o‘tin cho‘g‘larining to‘liq yonmasligi natijasida hosil bo‘ladi.Shuningdek:U barcha muhitda yuzaga kelishi mumkin, hatto, gaz plita duxovkasida ham. Buning asosiy sababi yonish maydonida yetarli kislorod mavjud emasligida.Is gazi organizmga nafas a’zolari orqali ta’sir etib, avvalo, qonga kiradi va gemoglobin hujayralarini zararlaydi. Shundan so‘ng gemoglobin kislorod tashish qobiliyatini yo‘qotadi. Odam bu gazdan qancha ko‘p nafas olsa, uning qonida gemoglobin shunchalik kamayadi va tanada kislorod yetishmovchiligi paydo bo‘ladi. Is gazidan zaharlanishdan so‘ng gemoglobin hujayralarini tiklash uchun ko‘p vaqt talab etiladi.Uglerod oksididan zaharlanish qisqa muddatda yoki sekinlik bilan yuzaga chiqishi mumkin. Bu esa o‘sha muhitda havo tarkibidagi gazning konsentratsiyasiga bog‘liq. Agar uning miqdori kam bo‘lsa, insonda mushaklar bo‘shashishi, bosh aylanishi, quloqlarda shovqin, ko‘ngil aynishi, qusish, uyquchanlik kuzatiladi.Yuqori konsentratsiyada zaharlanish tezda yuzaga chiqadi va hushdan ketish, tutqanoqlar va nafas to‘xtashi bilan namoyon bo‘ladi. Eng yomoni, nafas markazining falajlanishi oqibatida o‘lim holati yuz berishi mumkin. Ba’zida zaharlanishdan 2-3 hafta o‘tib ham bemorlarning vafot etish holatlari qayd etilgan.«Shu bois is gazi xavfidan doimo ogoh bo‘lish, isitish moslamalaridan to‘g‘ri foydalanish, eng muhimi, yuqoridagi sabablarning kelib chiqishiga yo‘l qo‘ymaslik lozim», deyiladi SSV matbuot xizmati xabarida."
https://kun.uz/uz/news/2022/11/04/korzinka-birinchi-zarurlikdagi-mahsulotlar-shakar-un-va-yogga-sezilarli-farqdagi-narxlarni-elon-qildi,2022-12-01 20:17:10.287789,"Salqin kun va kechalarda oilangizning issiqqina bag‘rida mazali taom va shirinliklardan bahramand bo‘lish ayni muddao. Ularni tayyorlash uchun birinchi navbatda zarur bo‘ladigan masalliqlar «Korzinka»da taxt, jozibali narxlarda muhayyo.«Korzinka» supermarketlaridan deyarli butun noyabr oyi davomida unumli narxlarda quyidagi tovarlarni xarid qilishingiz mumkin:Shuningdek, siz «Korzinka»da tez-tez o‘tkazib turiladigan smart-aksiyalarning so‘nggilaridan biri doirasida 5 dona Coca-Cola Classic / Fanta (1,5l) ichimligini xarid qilib, xuddi shunday ichimlikdan oltinchisini sovg‘aga olasiz:*Aksiya ushbu tovarlar bilan bog‘liq boshqa takliflar uchun amal qilmaydi.Bu hali hammasi emas, «Korzinka»dagilar tomonidan taqdim etilayotgan maxsus katalogdan boshqa ko‘plab super narxdagi tovarlar ham o‘rin olgan. Katalog bilan to‘liq bu yerda tanishib chiqsangiz bo‘ladi:https://korzinka.uz/catalog/special?id=85Katalogdagi narxlar 2022 yilning 4 noyabridan 23 noyabrigacha amal qiladi.Ulgurib qoling, eng yaqin Korzinkani supermarketlar tarmog‘ining mobil ilovasi xaritasidan topib olsangiz bo‘ladi.So‘nggi aksiyalar va unumli narxlardan birinchilardan bo‘lib xabardor bo‘lish uchun «Korzinka»ni ijtimoiy tarmoqlar hamda yangilangan mobil ilovada ham kuzatib boring:Mobil ilova: krzn.uz/appTelegram: t.me/korzinkauzbInstagram: instagram.com/korzinkauzFacebook: facebook.com/korzinkauzReklama"
https://kun.uz/uz/news/2022/11/04/yoldagi-tamirlash-ishlari-sabab-jarimaga-tortilgan-haydovchilar-masalasida-ombudsman-iivga-murojaat-yolladi,2022-12-01 20:17:11.804658,"21 sentabr kuni poytaxtning Olmazor tumani Ziyo – Shifonur ko‘chalari kesishmasida ta’mirlash ishlari ketayotgani uchun yo‘l to‘sib qo‘yilgani sababli uzluksiz chiziqni bosishga majbur bo‘lgani ortidan haydovchi jarimaga tortilgan va bu ko‘plab muhokamalarga sabab bo‘lgandi.Internetda tarqalgan suratda yo‘lning transport harakatlanish qismida amalga oshirilayotgan tuzatish ishlari davomida yo‘lning bir qismi yopib qo‘yilgan va tegishli maxsus belgi bilan aylanib o‘tish lozimligi ko‘rsatilgan. Biroq aylanib o‘tish oqibatida haydovchilar yo‘lning qarama-qarshi harakatlanish tomoniga o‘tishlariga to‘g‘ri kelgan. Bu esa maxsus kameralarga muhrlangan va haydovchilar jarimaga tortilgan.Qayd etilishicha, haydovchi Ichki ishlar organlarining YHX bo‘limiga murojaat qilib, vaziyatni tushuntiradi, biroq unga jarimadan ozod etish sudlarning vakolati ekani aytiladi.“Mamlakatda amalga oshirilayotgan islohotlar fuqarolar ovoragarchiligining oldini olish va ularga adolatli munosabatda bo‘lishga asoslangan. Yuqoridagi holat esa haydovchilarning ortiqcha xarajat qilishiga va ovoragarchiligiga sabab bo‘lmoqda.Yuqoridagilardan kelib chiqib, Oliy Majlisning Inson huquqlari bo‘yicha vakili Ichki ishlar vazirligiga murojaat qildi. Unda ushbu holatlar kelgusida takrorlanishining oldini olish maqsadida ta’mirlash ishlari haqida fuqarolarni oldindan xabardor qilish va ularni mazkur sabablarga ko‘ra jarimaga tortilishining oldini olish choralari ko‘rilishi so‘raldi”, deyiladi Ombudsman axborot xizmati bayonotida. Avvalroq poytaxtdagi chorrahalarga o‘rnatilgan ayrim kameralar qoidabuzarlikni qayd etishi uchun faqatgina kamera ko‘ra oladigan masofada yo‘l chiziqlari chizib chiqilgani, yo‘lning qolgan qismidagi o‘chib ketgan chiziqlar yangilanganmagani aks etgan suratlar tarqalgandi. Kun.uz surishtiruvi davomida kameralar bu joyga qoidabuzarliklarni qayd etib boradigan videokuzatuv moslamasini o‘rnatish huquqini yutib olgan tadbirkorlar tomonidan o‘rnatilgani, yo‘l chiziqlari ham kameralarni o‘rnatgan jismoniy shaxslar tomonidan chizilgani ma’lum bo‘lgandi."
https://kun.uz/uz/news/2022/11/04/hech-kimga-ogirligim-tushmasin-deb-hunar-organdim-nogiron-kosib-hikoyasi,2022-12-01 20:17:13.141235,"Astoydil ishlasam, kuniga 50 ming so‘m topaman1995 yilda tug‘ilganman. 3 yoshimda noto‘g‘ri ukol qilinishim sabab nogiron bo‘lib qolganman. Hozirda I guruh nogironiman. Maktabni tamomlagach, kosibchilik qilishni niyat qildim. Bu hunarda asosan qo‘l va aql ishlaydi, men esa yurolmayman. Avvallari qishlog‘imizda kosibchilik qilardim, hozir Rishton tumani markazida ishlayman. Ota-onam bilan yashayman.Odam nima bilandir band bo‘lishi kerak, uyda bekor o‘tirgan bilan siqilib qolaman. Kosibchilikka shogird tushgan edim. Xudoga shukr, mustaqil ishlay olaman. Shu kasb ortidan tirikchiligim o‘tib turibdi, har kuni uyga 3-4 so‘m bilan kirib boraman.Dutir qishlog‘idagi saxiy fermerlar mana shu skuterni ehson qilishgach, og‘irim yengil bo‘ldi, shunda kelib ketyapman. Uyimiz ish joyimdan 3 km uzoqda. Astoydil ishlasam, bir kunda 50 ming so‘mgacha pul topaman. Qolgan paytlari kamida 30 ming so‘m topaman. Yakshanba kuni ish yaxshi bo‘ladi.Qishda ishlash qiyinHali uylanmaganman. Mustaqil yurolmayman. Oilada 4 farzandmiz. Ikki akam va opam bor. Ota-onam ham keksayib qolishdi. Akalarimning qo‘lida qolib, ularga malol kelmay deb kosibchilikni o‘rgandim.Qishda tashqarida kosibchilik qilish oson emas. Shuning uchun kichik bir do‘koncha ochsam deyman. Kelajakda do‘konni kattaroq qilish niyatim ham yo‘q emas. Do‘konim yo‘qligi uchun asbob-uskunalarim kam. O‘zim bilan birga kerakli jihozlarni olib yuraman xolos. Tuman hokimligi kichik do‘koncha qurib berishda yordam qilsa, xursand bo‘lardim, deb hikoyasini yakunladi qahramonimiz.Sarvar Ziyayev, Kun.uz muxbiri,Montaj ustasi: Jahongir Aliboyev."
https://kun.uz/uz/news/2022/11/04/jizzaxda-soxta-diplom-yasab-sotuvchi-jinoiy-guruh-ushlandi,2022-12-01 20:17:14.758115,"Jizzax viloyati IIB axborot xizmatining xabar berishicha, viloyat IIB uyushgan jinoyatchilikka qarshi kurashish bo‘limi xodimlari tomonidan Sharof Rashidov tumanida tezkor tadbir o‘tkazilgan.Tadbirda fuqarolardan biriga diplom yasab berish evaziga undan 500 dollar, pasport va shahodatnoma nusxasini olgan ayol ushlangan. Tadbir davomida tumanning Sug‘diyona mahallasida yashovchi ushbu ayol fuqarodan olgan pulining 100 dollarini o‘zida qoldirib, 400 dollar va hujjatlarni hamkasbiga berishini ma’lum qilgan.Shundan so‘ng tadbir davom ettirilib, kasb-hunar maktabining mansabdori ashyoviy dalillar bilan ushlangan.Sharof Rashidov tumanida yashab kelgan ushbu ayol pullar va hujjatlarni Jizzax shahrining Zargarlik mahallasida yashovchi MChJ rahbari bo‘lgan tanishiga bergan vaqtida u ham qo‘lga olingan.1981 yilda yilda tug‘ilgan MChJ rahbari avval ham jinoyat sodir etgani uchun axloq tuzatish jazosini o‘tayotgani aniqlangan.Dastlabki surishtiruvda kasb-hunar maktabining ikki nafar mas’uli va MChJ rahbari o‘zaro til biriktirib, 10 kishiga ular o‘qimagan bo‘lsa-da, diplom tayyorlab berishgani aniqlangan.Ushbu diplomlarning bittasi Jizzax shahar uy-joy kommunal xo‘jaligi, oltitasi Jizzax maishiy xizmat, ikkitasi Jizzax tumani iqtisodiyot, bittasi Jizzax transport va aloqa kasb-hunar kollejlari tomonidan rasmiylashtirilgan.Qayd etilishicha, hozirda holat yuzasidan tergovga qadar tekshiruv harakatlari o‘tkazilmoqda."
https://kun.uz/uz/news/2022/11/04/bir-marta-farzand-dogini-kordim-ikkinchi-marta-kotarolmayman-oglini-yoqotishdan-qorqayotgan-ota-ona-nolasi,2022-12-01 20:17:16.241832,"Katta farzandidan ayrilgan ota-ona qolgan bolalari uchun yashashga kuch topdi. U vaqtda oilaning ikkinchi o‘g‘li Alisher harbiy xizmatda edi. Xizmatlarni yaxshi o‘tab, imtiyoz bilan qaytishiga qaramay, akasidan keyin o‘zini katta farzand deb bilib o‘qimadi. Qo‘liga ketmon olib, adirda ishladi, ro‘zg‘orga yordamlashdi.Ikki qizni uzatib, o‘g‘il uylantirib, nevaralarni o‘ynatib o‘tiradigan yoshga yetganda ota-ona yana bir hayot sinoviga yo‘liqdi. Alisherda akasini olib ketgan dard — jigar sirrozi borligi aniqlandi.“O‘tgan yildan beri o‘g‘im shu dard bilan kurashadi. Og‘ir ish qilolmaydi, parhez taomlar bilan ovqatlanadi. Yotadi, turadi, uyga kiradi, hovliga chiqadi. Dalada ishlab yurgan, tinim bilmagan odam uchun bir joyda bo‘lib qolishdan og‘irroq azob yo‘q ekan. O‘g‘il bola uchun ayni ish qiladigan yoshda bunday o‘tirish judayam og‘ir. Uni ko‘rib yordam berolmaslik undanam qiyin.Dadasining ham sog‘lig‘i yaxshi emas. Bittasini o‘zim tuproqqa qo‘ydim, ikkinchisini yuragim ko‘tarmaydi, deb yig‘laydilar. Men ham ikkinchi marta farzand dog‘iga chidolmayman. Kechasi-yu kunduzi bolamni o‘ylab halovatimiz yo‘q. Erta-yu kech ko‘ziga qarayman. Bolaginam ortimizda qolsin, hech kimning boshiga farzand dog‘ini solmasin”, - deydi Janonxon aya ko‘z yoshlarini tiyolmay.Alisher akaning hali voyaga yetmagan ikki nafar farzandi bor. Ular otasiga shifo so‘rab tinmaydi. “Otam tuzalmasa, biz otasiz nima qilamiz? Bizni niyatlarimizga kim yetkazadi, boshimizda kim turadi?”, deydi farzandlari. Otaning dardi bolakaylarni ham bir zumda ulg‘aytirib qo‘ygandek, go‘yo.“Ko‘nglimdan o‘tayotganlarini tasvirlab berolmayman. Erkak kishi bo‘la turib, pul topolmasangiz, bir ish qilolmasangiz, bundan og‘iri bo‘lmas ekan. Ota-onam ayni rohat ko‘radigan yoshda, lekin pensiyalari ham o‘zlariga nasib qilmayapti. Topganlari mening dori-darmonim-u davolanishimga ketyapti.Bolalarim ham juda yosh. Menga bir nima bo‘lsa, ularni kim oyoqqa qo‘yadi, kim suyanchiq bo‘ladi? Ota-onam keksayib qolishgan, ular mensizlikni ko‘tarolmaydi. Shularni o‘ylab tinimsiz Allohdan shifo so‘rayman”, - deydi Alisher aka ko‘z yoshlarini yashirib.Doktorlar operatsiya qilinishi kerakligi, jigar ko‘chirib o‘tkazishgina foyda berishini aytishyapti. Bemorning kichik singlisi donorlik qilishga tayyor. Faqat mablag‘ yetishmasligi bu amaliyotni ortga surmoqda.Imkoningiz bo‘lsa, bir insonning salomatligini tiklashga, oilaning quvonchini, halovatini qaytarishga o‘z hissangizni qo‘shing. Alisher Nizomovga oid ma’lumotlar:Humo: 9860 0301 7008 6125 bemorning singlisi Nozimaxon Nizomova nomidaManzil: Andijon viloyati, Jalaquduq tumani, Teshiktosh qishlog‘i, 30-uy."
https://kun.uz/uz/news/2022/11/03/elektron-tizim-orqali-yangi-ekilgan-daraxtlar-nazorat-qilinmoqda,2022-12-01 20:17:17.784281,"3 noyabr kuni Ekologiya va atrof-muhitni muhofaza qilish qo‘mitasi boshchiligida media-tur tashkil qilindi. Unda hududlarda ko‘chatlar ekilishi, ularning parvarishi qanday tashkil etilishi haqida batafsil ma’lumot berildi. Mutaxassislarning aytishicha, ma’lum bir hududda ekilgan daraxt ko‘chatlari haqidagi ma’lumotlar tuman va shaharlar Ekologiya bo‘limlari davlat inspektorlari tomonidan yashilmakon.eco platformasiga kiritib boriladi. Ko‘chat ekish mavsumi oldidan bu ishlarni bajaradigan davlat inspektorlari maxsus planshet-gadjetlar bilan ta’minlangan.Ma’lumot o‘rnida aytish joizki, yashilmakon.eco platformasi elektron tizimi ekiladigan daraxt ko‘chatlarining joylashuv lokatsiyasi, soni, fotofaktlari, hududda sug‘orish tizimining holati haqidagi axborotlarni o‘z ichiga oladi. Ekoqo‘mita huzuridagi AKTni joriy etish va multimedia markazi direktorining ma’lumotiga ko‘ra, yashilmakon.eco 1 martdan ishga tushirilgan bo‘lib, undagi ma’lumotlar qo‘mitaning shtablari tomonidan kiritib boriladi.“Mamlakatimizdagi har bitta tuman va shaharda “Yashil makon” umummilliy loyihasining kuzgi “Dolzarb 40 kunlik”i davomida ko‘chat ekilishini to‘g‘ri tashkil etish maqsadida maxsus shtablar faoliyati yo‘lga qo‘yilgan. Misol tariqasida aytadigan bo‘lsak,Chilonzor tumani hududidagi ayni mana shu joyga 8 ta daraxt ko‘chatlari ekilgan. Bu daraxtlar qaysi tashkilotga biriktirilganiga qarab, ma’lumotlar taqdim etiladi. Ekilgan daraxt haqidagi ma’lumot bizning inspektorlarga kelib tushadi. Shunga qarab, inspektorlarimiz joyiga chiqib, doimiy ravishda shu daraxtni o‘rganadi, hududda sug‘orish tizimi bor yoki yo‘qligiga javobgar bo‘ladi”,– dedi Davron Abdullayev.Qayd etilishicha, platformaning mobil ilovasi ham ishga tushirilgan bo‘lib, hududlardagi davlat inspektorlariga jami 557 ta maxsus planshetlar berilgan. Ular mana shu planshetlar yordamida ekilayotgan daraxt ko‘chatlari haqidagi ma’lumotlarni tizimga kiritishi va doimiy monitoring qilishi belgilangan.Qizig‘i, bu ma’lumotlardan jamoatchilik vakillari ham boxabar bo‘lish imkoniyatiga ega. Buning uchun tegishli tumanning maxsus kodi bilan platformaga kirishi va kerakli ko‘cha yoki mahallani tanlab, o‘sha hududdagi mavjud ko‘chatlarning ayni vaqtdagi ahvolini bilib olishi mumkin.Ta’kidlanishicha, kuniga tumanlar kesimida mingdan ortiq yangi ekilgan daraxtlar haqidagi ma’lumotlar shu platformaga kiritib borilmoqda.Mutasaddilarga ko‘ra, kelgusida yashilmakon.eco tizimiga hududlardagi tuproq-iqlim xususiyati va daraxt turlari, ko‘kalamzorlashtirilgan darajasi, daraxtlarni kesish uchun berilgan ruxsatnomalar ro‘yxati hamda aniqlangan huquqbuzarliklar, ko‘rilgan choralar to‘g‘risidagi ma’lumotlarni ham qayd etib borish rejalashtirilmoqda.Bundan tashqari, tadbir davomida atrof-muhitni muhofaza qilish sohasida ixtisoslashtirilgan tahliliy nazorat markazi mutaxassislarining ishi bilan ham tanishtirildi. Ular Toshkent shahrining 2 ta hududi, Yakkasaroy va Chilonzor tumanlari atmosfera havosining mayda chang zarrachalari (PM10 va PM2,5) bilan ifloslanish holatini o‘rganishdi.Ko‘chma ekologik laboratoriya va gazanalizatorlar yordamida o‘tkazilgan o‘rganishlar davomida atmosfera havosini ifloslantiruvchi moddalar uchun ruxsat etilgan maksimal bir martalik konsentratsiya bo‘yicha belgilangan me’yoridan oshish holati kuzatilmadi.Mayda chang zarralar – bu 10 mikrometrdan kam yoki 2,5 mikrometrdan kam bo‘lgan zarralarning konsentratsiyasi (PM10 va PM2,5 fraksiyalar). Shahar muhitida muallaq moddalarning miqdori havo sifatining asosiy ko‘rsatkichlaridan biridir.Yana bir jihat, atrof-muhitga ta’siri yuqori va o‘rta bo‘lgan korxona va tashkilotlar faoliyati ustidan monitoring olib borilishi belgilangan. Ma’lumotlarga ko‘ra, so‘nggi 2 yilda monitoring dasturiga kiritilgan korxonalar soni 2 barobarga ko‘payib, hozirgi kunda qamrab olinganlari 800 tani tashkil etadi.Shundan, Toshkent shahrida 63 ta obektlar monitoring dasturi doirasida ekologik nazorat tizimiga kiritilgan.Ekologiya va atrof-muhitni muhofaza qilish qo‘mitasi Ⓣ"
https://kun.uz/uz/news/2022/11/03/toshkentda-issiqlik-tarmogi-xodimi-mavjud-bolmagan-qarzdorlikni-1000-dollarga-yoqotib-bermoqchi-boldi,2022-12-01 20:17:19.205831,"Toshkent shahrining Olmazor tumanida issiqlik tarmog‘i xodimi xonadon egasiga qarzdorlik o‘ylab topib, uni yo‘qotish uchun pul undirmoqchi bo‘ldi.Bosh prokuratura huzuridagi departamentning Olmazor tuman bo‘limi tomonidan IIBB JQB xodimlari bilan hamkorlikda o‘tkazilgan tezkor tadbirda, Veolia Energy Tashkent’ning Yunusobod tumani bo‘limi iqtisodchisi J.O. fuqaro K.ning Yunusobod tumani, «Buyuk turon» MFY hududidagi yashash xonadonining issiqlik manbaidan aslida mavjud bo‘lmagan 24 million so‘m qarzdorligini go‘yoki korxonaning yuqori turuvchi mansabdorlari orqali yo‘qotib bermoqchi bo‘lgan.Buning evaziga o‘z xizmat xonasida 1 000 dollarni olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 168-moddasi (firibgarlik) va 25, 192-9-moddasi (tijoratda pora evaziga og‘dirish) bilan jinoyat ishi qo‘zg‘atilib, tergov harakatlari o‘tkazilmoqda.Toshkentda texnik inspektor 400 dollar olganda ushlandi"
https://kun.uz/uz/news/2022/11/03/oila-yoki-karera-nega-ayollar-hamon-azaliy-dilemma-roparasida-qolmoqda,2022-12-01 20:17:20.862884,"O‘zi oila va karerani nega bir-biridan ajratishimiz kerak? Oila qurish — bu yurib kelayotgan yo‘lagingdan butunlay boshqa boshi berk ko‘chaga tushib qolish, degani emas, vazifalarning ko‘payishi, xolos. Hayot esa davom etaveradi. Ishni va oilani birgalikda davom ettirish, mansab pillapoyalaridan erkaklar singari odimlab borish mumkin.Kasbiy faoliyat yuritishi uchun 3 ta diplomi bor, ikkita oliygohni tamomlagan qizlar ham talaygina. Lekin suhbat jarayonida asosiy e’tibor ularning ish tajribasi yoki qanday yumushni bajara olishiga emas, balki ayol kishi ekanligi va shaxsiy hayotining ishga ta’sir etmasligiga qaratiladi.«Turmushga chiqish yoshida ekansiz, oila qurganingizdan so‘ng, turmush o‘rtog‘ingiz ishlashingizni istamasa nima bo‘ladi?», «Endigina oila qurgan ekansiz, tez orada dekretga chiqib ketmaysizmi?», «Bolangiz yosh ekan, u bilan ishlashga qiynalmaysizmi?»... Har bir oliy ma’lumotli o‘zbek qizining ishga kirish uchun intervyu topshirish jarayonida eshitishi tabiiy bo‘lgan savollar, shunday emasmi?Nazariy bilim hamisha amaliyot bilan mustahkamlanib borishi sir emas. Ish beruvchining talablariga mos bo‘lish uchun kichik yoshdagi bolasini katta qilib, yana bir necha farzandli bo‘lganda u kasbiy ko‘nikmalarini allaqachon unutib yuborgan bo‘lmaydimi?«Yaqinda magistraturani tamomladim. Dissertatsiyamni muvaffaqiyatli himoya qilganim uchun meni oliygohda olib qolishlarini aytishdi. Juda xursand bo‘ldim. Qaynona-qaynotam va ota-onam ham bu xushxabardan quvonishdi. Lekin ishga olish vaqti kelganda kafedra mudiri bir yil avval besh nafar magistrni ishga olgani, ularning barchasi orqama-keyin tug‘uruq ta’tiliga chiqib ketganlarida qiyin ahvolga tushib qolgani uchun meni ololmasligini aytdi. Bolam hali yosh, unday niyatim yo‘q ekanligini aytsam ham unamadi. O‘zim uydagilarimning oldida juda uyaldim», deydi shaxsi sir qolishini istagan suhbatdoshimiz.Kamola Aliyeva, yuridik fanlari bo‘yicha falsafa doktori (PhD), TDYuU dotsenti v.b., gender masalalari bo‘yicha mutaxassis:«Bugungi kunda ishxonalarda ayollarni ishga olish masalasida diskriminatsiyaga duch kelamiz. Mana shunday ayollarning ishga olinishidagi stereotiplar bo‘yicha tadqiqotim doirasida 300 dan ziyod respondentlar o‘rtasida so‘rovnoma o‘tkazgandim. O‘shanda ko‘proq ayollar qatnashgandi. Chunki ishga qabul qilishda va mehnat faoliyati davomida gender stereotiplari va kamsitish holatlariga aksariyat ayollar duch keladi. Ammo bu haqda ochiq gapirish jamiyatimizga to‘g‘ri kelmaydi, degan yozilmagan «qonun» mavjud.Ko‘pincha, ayollar bunday hollarda indamay ichiga yutishni afzal ko‘rishadi. Sababi — ayol kishi yoshligidan qiyinchiliklarga «bardoshli» bo‘lish va e’tiroz bildirmaslik ruhida tarbiyalanadi, buning oqibatida esa shu kabi holatlar takrorlanaveradi. Ma’lum bo‘lishicha, ish beruvchi ayollarni ishga olayotganda turmush qurishi, farzand ko‘rishi, yosh kelin ekani va tug‘uruq ta’tiliga chiqib ketishi bilan bog‘liq savollarni bergan va agar ish beruvchiga ayolning javoblari to‘g‘ri kelmasa ishga qabul qilmagan.Bundan tashqari ayollarga lavozim berishda bular oilasi sabab karera qila olmaydi, degan vaj bilan ularning rivojlanishiga ko‘rinmas to‘siqlar qo‘yilgan. Ayollar esa mana shu to‘siqlarga qarshi harakat qilmagan. Ya’ni, ular kurashgani bilan foydasi yo‘qligini yoki ishdan ketish xavfi kuchayishini sabab qilib ko‘rsatishgan.Men boshqa soha vakillari bilan suhbatlashganimda ular ham ish beruvchi tomonidan «siz farzand ko‘rar ekansiz, biz sizni ishga ololmaymiz», degan diskriminatsiyaga duch kelgan. Afsuski, hatto huquqshunos bo‘lishiga qaramay, o‘ziga bo‘lgan bunday munosabatni tabiiy deb qabul qilgan ayollar ham bor. Ya’ni ko‘pchilik buni jinsiy kamsitilish deb tushunmas ekan».Xotin-qizlarga bunday talab qo‘yilishining o‘zi noto‘g‘ri bo‘lsa-da, ikkinchi tomonni ham tinglab ko‘rishni lozim topdik. Bir nechta ish beruvchilarning barchasi bir ovozdan tashkilotga yangi ishchi kelganda u qanchalik iqtidorli bo‘lmasin, ichki tartib-intizom, ish uslubiga tushishga vaqt ketishi, endi o‘rganganida oilaviy sabab tufayli ishdan ketishi yoki tug‘uruq ta’tiliga chiqishi natijasida yana yangi ishchi olish va unga qaytadan ish o‘rgatish mehnat unumdorligi, korxona rivojini ortga tortishi haqida gapirdi. Markaziy Osiyoda ayollarning oila va ishdagi roliga madaniy omillar ta’sir ko‘rsatadi. Uy yumushlari, norasmiy sektorda kam haq to‘lanadigan deyarli barcha ishlarga ayollarning ishi sifatida qaraladi. Tabiatan bu turdagi an’anaviy uy-ro‘zg‘or ishlari o‘qish va o‘rganishga ozgina vaqt ajratadigan ayollarni iqtisodiy zarbalarga himoyasiz qilib qo‘yadi. Ayollarning turmush qurish fakti ularning mehnat munosabatlarida kamsitilishiga olib keladi. Bu degani turmush qurish yoshidagi ayollarni ishga qabul qilayotgan ish beruvchi ularga mehnat sharoitlarini ta’minlash chog‘ida kelgusida onalik bilan bog‘liq qonunchilik nazarda tutgan kafolat va imtiyozlarni o‘ylab, ular bilan mehnat shartnomasini tuzishni istamay qoladi va tanlovni boshqa shaxs foydasiga hal qiladi.Gap aylanib borib yana o‘zbekchilikka, mentalitetga taqaladi. Oilani asrab qolish, uy yumushlari, farzandlar tarbiyasi asosan ayol kishi zimmasiga yuklatiladi. Bu uning majburiyati sifatida qaraladi.Kamola Aliyeva, yuridik fanlari bo‘yicha falsafa doktori (PhD), TDYuU dotsenti v.b., gender masalalari bo‘yicha mutaxassis::O‘rta Osiyoda, umuman, butun dunyoda qizlar va o‘g‘il bolalarni har xil tarbiyalaymiz. Ya’ni ularni shaxs sifatida andozalashga harakat qilamiz.O‘g‘il bolalar aksariyat holatlarda mard va qo‘rqmas, o‘z haqini talab qiladigan, hissiyotlarini yashirmaydigan, boshqaruvni o‘z qo‘liga oladigan shaxs sifatida tarbiyalansa, qizlar andishali, itoatkor, kechirimli, sabrli, o‘z fikrini bildirishdan va haq-huquqini talab qilishdan tiyiladigan qilib tarbiyalanadi. Ushbu stereotip yondashuv oqibatida rahbar lavozimlarni ko‘pincha erkaklar egallaydi, ayollarni esa ijrochi xarakterdagi ishlarda uchratamiz.Masalan, bizda ayollar uchun o‘qituvchilik, shifokorlik, hamshiralik, pazandalik yoki uy xizmatkorligi kabi kasblar mos keladi, deb hisoblaymiz. Qizlarni past maoshli ishlarga jalb qilamiz. Qizlar kasb tanlayotganda biror sohaga alohida qiziqib emas, balki oiladagi vazifalarga chambarchas bog‘liq bo‘lgan kasblarni tanlashini istaymiz. Aytaylik, qizlarning axborot texnologiyalari bo‘yicha qobiliyati tan olinmaydi, ya’ni yo‘naltirilmaydi.Ayol kishi bir vaqtning o‘zida uy yumushlari, bola parvarishi, davlat ishi bilan shug‘ullana olishi uchun ham aynan shu yo‘lni tanlaymiz. Vaholanki, ayol kishi ham erkin kasb tanlashi, o‘z ishini ko‘rsata olishi, rahbarlik lavozimlarida ishlashi mumkin. Ammo rahbarlik lavozimi u yoqda tursin, oddiy xodim bo‘lib ishlash uchun ham to‘siqlar, stereotiplar son mingta.Xorvatiyaning sobiq prezidenti Kolinda Grabar-Kitarovich (2015-2020 yillarda rahbarlik qilgan) intervyularidan birida uni siyosat bilan shug‘ullanishda eri Yakov Kitarovich rag‘batlantirganini e’tirof etadi. Turmush o‘rtog‘ining qo‘llab-quvvatlashi ayol kishini davlat rahbari lavozimiga ko‘targan ekan, nega o‘zbek qizlarining «men»ini o‘ldirishimiz, iqtidorini o‘stirish uchun qo‘llab-quvvatlamasligimiz kerak? Xotin-qizlarga avvalo oilasi tirgak, ko‘makchi bo‘lmas ekan, yordamni boshqalardan kutish befoyda.Charos Mannonova, jurnalist."
https://kun.uz/uz/news/2022/11/02/yagona-yol-sugurtali-tibbiyotga-otish-professor-ozbekistonda-dorixonalarning-kopligi-haqida,2022-12-01 20:17:22.450213,"So‘rovda qatnashgan yurtdoshlarimizning fikricha, O‘zbekistonda dorixonalar ko‘pligi xalqimizda tibbiy bilimlarning biroz yetishmasligi, shuning barobarida yildan yilga yangi-yangi kasalliklar paydo bo‘layotgani, bemorlar soni va dorilarga ehtiyoj ham shu sababli ortib borayotgani bilan bog‘liq.Ayrimlar dorixona sohasi biznesga aylanib ketgani, dorilarning narxi qimmatligi, ayrim shifokorlar dorixonalar bilan kelishuv asosida ishlashi, shu sababli bemorlarga kerak-nokerak dorilarni ham yozib beraverishini ta’kidlab, mutasaddilar ushbu muammoga yetarlicha e’tibor qaratmayotganidan nolishgan.Ba’zi respondentlar esa atrof-muhit va ekologiya muammolari oqibatida kasalliklar ko‘payib borayotgani, talab bo‘lgani sababli dorixonalarning ham soni o‘sib borayotganini aytishgan.Shuningdek, dorixonalarning ko‘pligini yaxshi holat deb baholaganlar ham bor. Ularga ko‘ra biror bemorga tezlikda dori kerak bo‘lganda yoxud bittasidan topilmagan dori boshqasidan topilishi sababli dorixonalarning ko‘p bo‘lgani ma’qul.Tibbiyot fanlari doktori, professor Zarifboy Ibodullayevning fikricha, qayerda tibbiyot qoloq bo‘lsa, shu yerda farmakologik biznes gurkirab rivojlanadi.“Bu yerda muammo dorixonalarda emas. Farmakologik kompaniyalarda ham emas. Bu bozor iqtisodiyoti. Gap tibbiyotda. 2-3 kun avval qo‘shni davlat fuqarosining Tibbiyot Akademiyasi yonida dorixonalar ko‘pligidan hayratga tushgani videosini ko‘rdim. 2018 yil Qozog‘iston sug‘urta tibbiyotiga o‘tdi. O‘zim yaqinda ikki oyda to‘rt-besh marta borib, bemorlarni ko‘rib keldim. U yerda sug‘urta tibbiyoti amalda va barcha davlat shifoxonalari eng zarur dorilar bilan ta’minlangan. Sug‘urta tibbiyoti nima? Kasallik ko‘rsatilgan. Aynan standartda ko‘rsatilgan dorilarni yozish kerak. Ko‘p ham emas, kam ham emas. Agar biz sug‘urta tibbiyotiga o‘tadigan bo‘lsak va tibbiy ta’limni joyiga qo‘ysak hamda psixosomatik tibbiyotni yo‘lga qo‘ysak, o‘z-o‘zidan doriga murojaat qilayotganlar kamayadi va dorixonalar ham qisqaradi. So‘ngra ularga ketayotgan mablag‘ choyxonalarga, kutubxonalarga va boshqa maishiy sohalarga yo‘naltiriladi. Mana shu uch muammo bartaraf etilsa, uch yil ichida bu muammolar ham yechimini topadi, balki prezident orzu qilganidek, oddiy shifokorning oyligini 1000 dollarga chiqarish uchun pul ham topilar?Dorilar davlat budjeti hisobidan ham sotib olinyapti. Ana shu sarflanayotgan mlrd pullar yarmiga kamayadi va bu shifokorlarning oyligi uchun sarflanadi. To‘rtinchi omil, bu reklama. OAVning qaysi sohasini olmang, dorilar reklamasi bisyor. OAVda dori reklamalarini butkul cheklash kerak. Qozog‘iston fuqarosining videosidan uyaldim. Agar u qo‘shni respublikadan emas, deylik, Germaniyadan kelganida uyalmasdim. Chunki ularning darajasiga yetishimizga ancha bor. Ammo O‘zbekistonda dorixonalar ko‘pligidan hayratga tushayotgan ayol qo‘shnimiz. Yaqin-yaqingacha ular bizdan tibbiyotni o‘rganib yurgan. Ilmiy darajalarni bizda yoqlab yurgan qo‘shni davlat bugun tibbiyotda bizdan ilgarilab ketyapti. Buni tan olish kerak. Shuning uchun bu masalani tibbiyotni isloh qilish orqali yechish mumkin. Sizning borib dorixonalarni yop deyishga haqqingiz yo‘q. Dorixona ochma deyishga ham haqqingiz yo‘q. Tibbiyot qayerda qoloq bo‘lsa, farmakologik biznes o‘sha yurtda gurkirab rivojlanadi”, deydi Zarifboy Ibodullayev.Mutaxassisga ko‘ra, shifokorlarning bemorlariga ko‘p dori yozib berishini sug‘urtali tibbiyotga  o‘tish orqaligina bartaraf etish mumkin.“Agar sug‘urtali tibbiyot haqida qaror qabul qilinsa, u yerda qaysi kasallikka qanday va necha turdagi dori kerakligi ko‘rsatib berilgan. Barcha tibbiy muassasalarning qo‘lida o‘sha standart turadi. Sug‘urtali tibbiyot dalillarga asoslangan va bu yerda ortiqcha dori kiritilmaydi. Agar sizga u yerda ko‘rsatilmagan dori yozib berilsa, sudga murojaat qilishga haqqingiz bor. Sug‘urtali tibbiyotning amaldagi sudlari bor. Kuchli-kuchli olimlar uni tekshiradi. Ikkinchidan, standartda yozilgan dorilarni qabul qilgach, bemor tuzaladi. Chunki uni bir shifokor yoki professor ishlab chiqmagan. Butun dunyoda har bir kasallik bo‘yicha ekspertlar guruhi bor. Ular ishlab chiqqan. Tibbiyot talabalari ham o‘sha standartni o‘qiyveradi va shu bo‘yicha yozaveradi. Natijada ularning tajribasi oshadi, kasalliklar kamayadi, nogironlar soni qisqaradi”, deydi Zarifboy Ibodullayev.Baxtiyor To‘xtayev suhbatlashdi.
Tasvirchi va montaj ustasi: Abdulatif Umarov."
https://kun.uz/uz/news/2022/11/02/finlandiya-talim-tizimi-yevropada-yetakchi-va-ulardan-olingan-andoza-bizda-ham-jiddiy-ozgarishlarga-sabab-bolishiga-ishonaman-komil-allamjonov,2022-12-01 20:17:24.014911,"1 noyabr kuni xalq ta’limi muammolari tahlili va ularning yechimi bo‘yicha prezident administratsiyasi rahbari Sardor Umrzoqov raisligida videoselektor yig‘ilishi bo‘lib o‘tdi. Tadbirda O‘zbekistonda Finlandiya ta’lim tizimi asosida darsliklarni takomillashtirish bo‘yicha administratsiya rahbari o‘rinbosari Komil Allamjonovning hisoboti tinglandi. «Finlandiya ta’lim tizimi Yevropada yetakchi. Biz ular bilan muntazam aloqadamiz, tajriba almashyapmiz, o‘rganyapmiz. Ulardan olingan tajriba bizda ham jiddiy ijobiy o‘zgarishlarga sabab bo‘lishiga ishonaman. Ayni paytgacha Qoraqalpog‘iston Respublikasi, viloyatlar va Toshkent shahri bo‘yicha jami 14 ta maktab, 139 ta sinfda 1-4 sinflar uchun darsliklar tajriba-sinovdan o‘tkaziladi. Jarayonda 4146 nafar o‘quvchi ishtirok etadi, 6432 nafar o‘qituvchi ham qatnashish istagini bildirdi», – dedi Komil Allamjonov.Ma’lum qilinishicha, aniq va tabiiy fanlar darsliklari, o‘quv dasturlari yuzasidan finlandiyalik mutaxassislar xulosalari olinmoqda va ularni chop etish bo‘yicha «Otava» hamda «Sanora» nashriyotlari bilan onlayn muhokamalar tashkil etilgan.Milliy komponent fanlari bo‘yicha esa ona tili va adabiyot, tarix, huquq, tarbiya, tasviriy san’at, musiqa fanlari darsliklari mahalliy mualliflar ishtirokida yaratiladi.Sardor Umrzoqov jarayonni tezlashtirish zarurligi, har bir yo‘qotilgan kun kechikishga sabab bo‘lishini ta’kidladi.«Finlandiya tajribasini o‘rganayotganimiz, darsliklaridan andoza olayotganimiz yana boshqacha talqin qilinmasin. Biz darsliklarimizda davlatchilik mafkuramiz, milliy madaniyatimiz, ma’naviyatimizni aks ettiramiz albatta va bu jarayonda mutaxassislarimiz bevosita ishtirok etadi. Faqat aniq fanlar bo‘yicha xorijiy tajribani joriy qilamiz. Albatta, bu katta mehnat, mablag‘ talab qiladi. Ammo davlatimiz rahbari ta’kidlaganlaridek yetuk va bilimdon avlod tarbiyalash yo‘lida barcha sa’y-harakatlarni amalga oshiramiz», – deya prezident administratsiyasi rahbarining so‘zlarini keltirmoqda Kun.uz muxbiri."
https://kun.uz/uz/news/2022/11/02/toshkentda-yangi-tamirdan-chiqqan-yol-nega-chokib-ketdi,2022-12-01 20:17:25.453246,"Shu yerda yashovchilar biz bilan suhbatda ko‘cha yoz faslidan buyon ta’mirlanishi, ammo bu jarayon hech oxiriga yetmayotgani, bundan esa odamlar va haydovchilar aziyat chekayotganini ta’kidladi.“Ikki oydan beri ta’mirlashyapti. Asfalt qiladi, yana kovlaydi. Keyin cho‘kib ketdi. 20 kundan beri shu holatda turibdi. Asfalt cho‘kkandan keyin ham odamlar kelib, o‘rganishmadi va ishni oxiriga yetkazishmadi. Aslida bu yerda jamoat transportlari to‘xtar edi. Hozir to‘xtamay qo‘yishdi. Ancha joyga yurib boryapmiz. Kechga borib, mashinalar tirbandligi yuzaga keladi”, deydi yaqin joyda yashovchilardan biri.Yo‘l cho‘kkani oqibatida ko‘chaning faqat bir qatori harakatlanish uchun qoldirilgan bo‘lib, bu harakatlanish tig‘iz bo‘lgan paytlarda tirbandliklarga sabab bo‘lishi shubhasiz.“Biror falokat yuz berishini kutish kerakmi, shundagina harakat boshlanishi shartmi?” deya fikr bildirdi yo‘lovchilardan biri.“Yo‘l cho‘kkan. Bekat bo‘lishiga qaramasdan, e’tibor berib tuzatadigan odamning o‘zi yo‘q. Mashinalar esa ko‘p. Menimcha, buni kanalizatsiya o‘tkazgan tashkilot qaytadan to‘g‘rilab qo‘yishi kerak edi. Ikkinchi masala, kanalizatsiya o‘tkazish kerak ekan, nega asfalt yotqizishdan avval qilinmagan? “Samarqand darvoza” ko‘chasida ham xuddi shu ishni qilishyapti.Asfalt qilib, chiroyli holatga kelganda, boshqatdan kovlab, kanalizatsiya o‘tkazishyapti. Bu ishlar avvaldan rejalashtirilib qilinmaydimi? Xalqning qancha puli ketyapti bu yerda? Kechasi yoshi kattalar o‘tishi mumkin, nogironlar bor, qolaversa, mashinalar bilmasdan o‘tib qoladi. Bu YTH sodir bo‘lishiga chiroyli sharoit tayyorlab qo‘yganday gap.Buni e’tiborsizlik deb hisoblayman. Mas’ul bo‘lgan shaxslar prezident yaratib berayotgan sharoitlarga teskari ishlarni amalga oshirmoqda”, deydi yo‘lovchilardan yana biri.Avtomobil yo‘llari davlat qo‘mitasi mutasaddisi so‘rovimizga javoban Samarqand darvoza ko‘chasidagi yo‘llar ta’miri uchun javobgarlik tashkilot bo‘ynida emasligi, shahardagi ichki yo‘llar ta’miri mahalliy hokimliklar zimmasida ekanini ma’lum qildi. Shayxontohur tumani hokimligidan esa qo‘ng‘iroqlarimizga javob bo‘lmadi.Biroq yo‘lovchilardan muammo haqida izoh olib turganimizda yo‘lsozlar kelib, yozdan buyon ta’mirlanmay turgan ko‘chani ta’mirlashni boshlab yuborishdi.Tez orada yo‘l nima uchun cho‘kkaniga oydinlik kiritildi. Ma’lum bo‘lishicha, bu hududda kanalizatsiya quvurlari yangilangan. Tabiiyki, ta’mirlash vaqtida yo‘l kovlanib, so‘ng qayta ko‘milgan. Bu ishlar lozim darajada bajarilmagani uchun keyinchalik bu yerda cho‘kma yuzaga kelgan.“Bu ishlar o‘tgan yili boshlangan va bu yil tugatiladi. Bu cho‘kma hosil bo‘lganiga ikki oycha bo‘lib qoldi. Ikkinchi ta’mirdan so‘ng cho‘kma kuzatilmaydi. Bu jarayonning texnologiyasi shunaqa, birinchi suvoq berilgandan keyin kamida bir yil turishi kerak. Bu orada yog‘ingarchiliklar kuzatiladi. Yangi liniya bo‘lgani sababli cho‘kmalar bo‘lishi tabiiy. Bu tomondagi Zangiota mahallasiga kanalizatsiya tortish uchun ochilgan. Shu paytga qadar u yerda kanalizatsiya bo‘lmagan. O‘ralar bo‘lgan xolos. Aholiga qulaylik yaratish uchun kanalizatsiya dasturiga tushgan. Bugun ko‘rib turganingizdek, cho‘kkan joylarini qayta ta’mirlash ishlari boshlandi. Ertaga asfalt yotqizish ham boshlanadi”, deydi Uy-joy kommunal xizmat ko‘rsatish vazirligi vakili Sherzod Usmonov.Mas’ullardan yuzaga kelgan muammo bo‘yicha izoh olib, ortga qaytarkanmiz, Samarqand darvoza ko‘chasidan Oqtepa maydoniga qarab ketaverishda ham yo‘l qurilishi bilan bog‘liq qator kamchiliklarga ko‘zimiz tushdi. Kun.uz poytaxt yo‘llaridagi muammoli holatlarni o‘rganishda davom etadi."
https://kun.uz/uz/news/2022/11/02/oson-pubg-mobile-cup-turniriga-300-dan-ortiq-jamoalar-royxatdan-otdi,2022-12-01 20:17:27.563829,"«Hozir bo‘lib o‘tayotgan turnirga kelsak, bunday imkoniyatlar kelajakda biz uchun juda katta ta’sir ko‘rsatadi. Katta imkoniyatlar, ayniqsa, O‘zbekiston kibersportini rivojlantirish uchun zamin yaratadi. Shuningdek, kibersportga iqtidori bor yoshlar uchun o‘zlarining qobiliyatini ko‘rsatishlariga va kibersportni hozircha O‘zbekistonda, kelajakda esa jahon miqyosiga olib chiqishga katta qadam deb o‘ylayman », - deydi Shoxruz YAKUDZA.YAKUDZA taxallusi ostida mashhur bo‘lgan strimmer, shuningdek, ushbu formatdagi turnirlarning kibersportni kelajakda yaxshi tomonga o‘zgartirishini ta’kidlab, o‘z fikrlarini bildirdi.Onlayn saralash bosqichi g‘oliblariga Toshkentga yo‘llanma beriladi. Bo‘lib o‘tadigan turnirda oltita pulli sovrin e’lon qilindi. 20 noyabr kuni Westminster universitetida offline super final o‘tkaziladi.OSON to‘lov tizimi ko‘magi ostida, FRAG - turnir operatori bo‘ldi. Yaqinlashib kelayotgan PUBG MOBILE turniri O‘zbekistondagi eng yirik musobaqalardan biri bo‘ladi. Chempionatda har bir jamoada besh nafar o‘yinchilardan iborat 512 ta jamoa ishtirok etadi va musobaqaga mamlakatning eng kuchli jamoalari ham taklif etiladi. Chempionat 6-13 noyabr kunlari bo‘lib o‘tadigan saralash bosqichi bilan boshlanadi.Eslatib o‘tamiz, OSON to‘lov tizimi PUBG MOBILE'ning rasmiy hamkori bo‘lib, O‘zbekistondagi qirollik janglari muxlislariga eng zo‘r sharoitlarni yaratish uchun harakat qilmokda. Bundan tashqari Oson orqali Steam, 4game, World of tanks, League of Legends va boshqa ko‘plab o‘yinlarga to‘g‘ridan to‘g‘ri to‘lovlar mavjud, Gift kartalar bo‘limidan esa PUBG MOBILE, Playstation store, XBOX, Nintendo, Mobile Legends, Minecraft, Free Fire, ROBLOX va PUBG: New State uchun to‘lov kartalarini xarid qila olasiz.Pubg mobile o‘yinchilari uchun yaxshi yangilik: OSON orqali UC xarid qilganingizda 5 % keshbek oling. Ilovani yuklab olish uchun: https://app.oson.uzBatafsil Oson tizimi sahifalarida kuzatib boring:Facebook |  Instagram | Youtube | Telegram | App Reklama huquqi asosida"
https://kun.uz/uz/news/2022/11/02/asakabank-aj-xorijiy-investitsiyalarni-jalb-qilishning-yangi-mexanizmini-joriy-etdi,2022-12-01 20:17:28.976473,"2022 yil 1 noyabrda «Asakabank» AJ xorijiy investor bo‘lgan Yevropa tiklanish va taraqqiyot banki (YeTTB) nomidan brokerlik qilib, O‘zbekiston Respublika valuta birjasi (O‘zRVB) auksion savdolarida Davlat qimmatli qog‘ozlar bozori tarixida (DQMO) birinchi bitimini amalga oshirdi.Shunday qilib, endi xorijiy investorlar uchun ichki kapital bozorida chiqarilgan O‘zbekiston Respublikasining davlat qimmatli qog‘ozlarini olish va sotish imkoniyati yaratildi. «Asakabank» AJ ushbu mexanizmni birinchi bo‘lib amalga oshirdi va kelgusida keng qamrovdagi xorijiy investorlar uchun ushbu xizmatni rivojlantirishni davom ettirishni rejalashtirgan.O‘z navbatida, ushbu tarixiy voqea qimmatli qog‘ozlar bozorining mahalliy ishtirokchilari, shu jumladan tijorat banklari uchun O‘zbekiston Respublikasi kapital bozorini yanada rivojlantirish uchun ijobiy namuna bo‘lib xizmat qiladi.Reklama huquqi asosida"
https://kun.uz/uz/news/2022/11/02/qashqadaryodagi-korxona-ishchilarini-haqorat-qilgan-hindistonlik-shaxsga-jinoyat-ishi-qozgatildi,2022-12-01 20:17:30.565137,"Ma’lum qilinishicha, Qashqadaryo viloyatida joylashgan “Indorama agro” MChJ xodimlari viloyat IIBga murojaat qilib, Telegram’dagi guruhda “Rahul” nomli foydalanuvchi ingliz tilida korxona ishchi-xodimlarini haqorat qilganini, bu bir qancha ishchilarning e’tirozlarga sabab bo‘lganini bildirib, ushbu shaxsni aniqlab, unga nisbatan qonuniy chora ko‘rishni so‘ragan.Tezkor-qidiruv tadbirlari natijasida Telegram messenjerida xaqoratli so‘zlarni ishlatgan shaxs Hindiston davlatida tug‘ilgan, hozirda “Indorama agro” MChJda ishlovchi xodim K.R. ekani aniqlangan.Qayd etilishicha, hozirda K.R.ga nisbatan Jinoyat kodeksining 140-modda 2-qismi bilan jinoyat ishi qo‘zg‘atilib, tergov harakatlari olib borilmoqda.Avvalroq, Jizzaxda itni tiriklay kuydirgan Xitoy fuqarosiga chora ko‘rilgandi."
https://kun.uz/uz/news/2022/11/02/yunesko-jurnalistlarga-qarshi-jinoyatlarning-90-foizi-jazosiz-qolmoqda,2022-12-01 20:17:32.099775,"Hujumlar, qo‘rqitish va hatto qotillik. Butun dunyo bo‘ylab jurnalistlar har kuni o‘z ishlarini bajarish – yangiliklarni izlab topish va ma’lumotni ommaga yetkazish uchun jiddiy xavf va tahdidlarga duch kelishadi.So‘nggi o‘n yil ichida o‘rtacha har to‘rt kunda bir jurnalistga suiqasd qilinadi. 2020 yildan 2021 yil iyun oyi oxirigacha butun dunyo bo‘ylab jami 86 nafar jurnalist o‘ldirilishi qayd etilgan.BMT bosh kotibi Antoniu Guterrishning so‘zlariga ko‘ra, yana bir xavotirga asos bo‘luvchi tendensiya – OAVda ishlovchi ayollarga qarshi zo‘ravonlik holatlari o‘sishi bo‘lib qolmoqda.O‘limga olib keladigan hujumlar qurbonlari orasida jurnalist ayollar nisbatan kam bo‘lsa-da, genderga asoslangan tahdidlar va ta’qiblar nishoniga aynan ayollar ko‘proq olinadi. So‘nggi yillarda bunday hujumlar sezilarli darajada oshdi.2012 yildan 2016 yilga qadar 530 nafar jurnalist o‘ldirilgan. Jurnalistlar uchun eng xavfli hududlar – Arab mamlakatlari. Asosan xalqaro jurnalistlarning o‘limi ovoza bo‘lsa-da, halok bo‘lganlarning 92 foizi – mahalliy muxbirlar. Jurnalistlarga qarshi jinoyatlarning 90 foizi jazosiz qolmoqda.Jurnalistikani himoya qilish va jurnalistlar xavfsizligini ta’minlash bo‘yicha Yevropa Kengashi platformasi ma’lum qilishicha, 2021 yilda Yevropada olti nafar jurnalist o‘ldirilgan.2006 yildan 2020 yilgacha bo‘lgan davrda 1200 dan ortiq jurnalist yangiliklarni tarqatgani va jamoatchilikka ma’lumot yetkazgani uchun o‘ldirilgan. YuNESKOning o‘ldirilgan jurnalistlar observatoriyasi ma’lumotlariga ko‘ra, har o‘n holatdan to‘qqiztasida qotillar jazosiz qolmoqda.BMT Bosh Assambleyasining 2013 yil 18 dekabrda qabul qilingan rezolyutsiyasiga asosan, 2 noyabr sanasi dunyo miqyosida jurnalistlarga qarshi jinoyatlar uchun jazosizlikka barham berish xalqaro kuni deb e’lon qilindi.Ushbu rezolyutsiya jurnalistlar va OAV xodimlariga qarshi har qanday hujum va zo‘ravonliklarni qoralaydi. Shuningdek, u a’zo davlatlarni jurnalistlar va ommaviy axborot vositalari xodimlariga nisbatan zo‘ravonlikning oldini olish, javobgarlikni ta’minlash, jurnalistlar va OAV xodimlariga nisbatan jinoyat sodir etgan aybdorlarni javobgarlikka tortish va jabrlanuvchilarning tegishli himoya vositalaridan foydalanish imkoniyatini ta’minlashga chaqiradi.Bu sana 2013 yil 2 noyabrda fransuz jurnalistlari Klod Verlon va Gislen Dyuponning Malida o‘ldirilishi xotirasiga bag‘ishlangan.Klod Verlon va Gisleyn Dyupon mahalliy siyosiy yetakchi bilan suhbatdan so‘ng o‘g‘irlab ketilgan. Tez orada ularning jasadlari shahar tashqarisidan topilgan.Ularning o‘limidan so‘ng 2013 yilda dunyo bo‘ylab o‘ldirilgan jurnalistlar soni 42 nafarga yetdi.BMT Xavfsizlik kengashi Mali Respublikasini «ishni tezda tergov qilish» va aybdorlarni javobgarlikka tortishga chaqirdi. Lekin aybdorlar topilmadi. Jinoyatchilar jazosiz qoldi.Jurnalistlarga ilk suiqasd rasman 1837 yilda qayd etilgan bo‘lib, 7 noyabr kuni Parijda qullikka qarshi kurashlari bilan mashhur bo‘lgan muharrir o‘ldirilgan.Eng oxirgi mudhish voqealardan biri 2022 yilning 3 sentabrida sodir etilgan. Las-vegaslik jurnalist Jyeff German uyi tashqarisida bir necha marta pichoqlangan. 7 sentabr kuni Klark okrugi davlat boshqaruvchisi Robert Telles Germanning qotilligida gumonlanuvchi sifatida hibsga olindi. German Tellesning idorasidagi noto‘g‘ri boshqaruv haqida tergov seriyasini yozgan va Telles o‘sha iyun oyida o‘z lavozimi uchun birlamchi saylovda mag‘lub bo‘lgan."
https://kun.uz/uz/news/2022/11/02/hech-kim-yoqligida-olib-qolamanmi-deb-qorqaman-sinovlar-qarshisida-yolgiz-qolgan-ayol-okinchi,2022-12-01 20:17:33.809606,"Lekin kech bo‘lgan edi. O‘tkazib yuborilgan kasallik buyrakda asorat qoldiradi. Shifokorlar farzandli bo‘lish hayoti uchun xavfli ekanini, doim davolanib yurishi kerakligini aytishadi. Orzu-niyatlar bilan bir yostiqqa bosh qo‘ygan turmush o‘rtog‘i esa uni sinovlar qarshisida yolg‘iz qoldiradi...“2012 yildan beri buyragimga dializ olaman. Olmasam qon bosimim oshib ketadi, olish jarayonida esa tushib ketadi. Juda qattiq qiynalaman. Shifokorlar ikkala buyrak ham qurib boryapti, almashtirmasa bo‘lmaydi deyishdi. Shuncha yildan beri qo‘lga ilinadigan nimamiz bo‘lsa davolanishim uchun sotdik. Ota-onam nafaqada. Men ularning xizmatini qiladigan yoshda, ular menga qarash bilan ovora.Ko‘p vaqtim shifoxonada o‘tgani uchun qishloqdan qatnashga qiynalaman. Shaharda yotoqxonada ijarada turaman. Opam, ota-onam, akalarim mendan xabar olib turishadi. Ba’zida hech kim yo‘qligida o‘lib qolsam nima bo‘ladi, deb o‘ylab qo‘rqib ketaman”, deydi ayol yoshlarini tiyolmay.33 yoshni qarshilayotgan Zuhra hayotining besamar o‘tib ketayotganidan, farzand ko‘rolmasligidan o‘kinadi.“Ko‘chada bola yetaklab ketayotgan ayollarni, ayniqsa tengdoshlarimni ko‘rsam, ko‘nglim boshqacha bo‘lib ketadi. Men ham farzandli bo‘lishni, bolalarimni bag‘rimga bosib erkalashni, go‘dak hidini tuyishni istayman. Ertalab turmush o‘rtog‘imni ishga kuzatsam, qaytganida ochiq chehra bilan kutib olsam, bolalarimni parvarish qilsam deyman. Lekin hozir o‘zim birovning yordamiga muhtojman. Sal yursam charchab qolaman”, deydi Zuhra o‘kinch bilan.Shifokorlarning so‘zlariga ko‘ra, buyrak alishtirish amaliyotidan so‘ng Zuhra sog‘lom hayotga qaytishi, farzandli bo‘lishi mumkin ekan. Uning eng katta orzularidan biri ota-onasining xizmatini qilib duosini olish. Bir oilaning baxtli bekasi bo‘lish. Shu bilan birga pedagogika sohasida faoliyat yuritishni maqsad qilgan.“Pedagogika yo‘nalishi bo‘yicha o‘qiganman. O‘zim bolalarni juda yaxshi ko‘raman. Tuzalib ketsam, ishga kirib boshlang‘ich sinflarga dars o‘tsam, ularga ta’lim bersam deyman”.Zuhra Ibragimovaga oid ma’lumotlar:Humo: 9860 2601 1650 1644 bemorning nomidaViza: 4738 7200 5388 7877 bemorning nomidaManzil: Navoiy viloyati, Navoiy shahri, Navoiy bo‘ylab ko‘chasi, 43-uy, 10-xonadon."
https://kun.uz/uz/news/2022/11/02/ssv-surxondaryoda-vrach-ayovsiz-dopposlangani-yuzasidan-malumot-berdi,2022-12-01 20:17:35.291901,"Sog‘liqni saqlash vazirligi matbuot xizmati Surxondaryoda uch nafar fuqaro shifokorni kaltaklagani yuzasidan munosabat bildirdi.Aniqlanishicha, 27 oktabr kuni soat 15:20 da Angor tumani tibbiyot birlashmasining travmatologiya bo‘limida it tishlagan bemorni tibbiy ko‘rikdan o‘tkazayotgan shifokor J.E.ning huzuriga 3 nafar fuqaro salomatligi to‘g‘risida ma’lumotnoma yozib berishini so‘rab kelgan.Shifokor ularga qabulidagi bemorga yordam ko‘rsatayotganini, ma’lumotnomani esa shundan so‘ng yozib berishini aytgan. Bundan norozi bo‘lgan fuqarolar vrach J.E.ni ayovsiz do‘pposlab, unga jiddiy tan jarohati yetkazgan.O‘tkazilgan tibbiy tekshiruvlar davomida shifokor J.E.ga bosh miya yopiq jarohati, og‘iz pastki lab yumshoq to‘qimalari lat yeyishi, o‘ng son yumshoq to‘qimalari lat yeyishi va teri osti gematomasi, qorin bo‘shlig‘i a’zolari lat yeyishi, kuchli qontalash tashxisi qo‘yilgan.Hozir tibbiyot xodimiga tajovuz qilgan ushbu fuqarolarga nisbatan Angor tumani ichki ishlar bo‘limi tomonidan tergovga qadar dastlabki surishtiruv ishlari olib borilmoqda.«Oxirgi paytlarda bemorlar va ularning yaqinlari tomonidan o‘z xizmat vazifasini bajarayotgan shifokor va hamshiralarga nisbatan kuch ishlatish va tajovuz qilish holatlari tez-tez kuzatilmoqda. Shundan kelib chiqib, mamlakatimizda tibbiyot xodimlari faoliyatiga to‘sqinlik qilganlik uchun qonunchilikda tegishli javobgarlik belgilanishi kun tartibidagi muhim masalaga aylandi. Angor tumanida sodir bo‘lgan yuqoridagi holat esa mazkur jarayonni yanada jadallashtirish zarur ekanini yana bir bor ko‘rsatdi.Eslatib o‘tamiz, 2019–2022 yillar davomida O‘zbekistonda 290 ga yaqin holatda tibbiyot xodimlariga nisbatan turli shakldagi tajovuzlar qilingan. Shu bois ayni paytda Oliy Majlis Qonunchilik palatasida tibbiyot xodimlari faoliyatiga to‘sqinlik qilganlik uchun qat’iy javobgarlik belgilash yuzasidan qonun loyihasi ko‘rib chiqilmoqda», deyiladi vazirlik munosabatida."
https://kun.uz/uz/news/2022/11/01/germaniya-federal-tashqi-ishlar-vaziri-boshchiligidagi-delegatsiya-okmkga-tashrif-buyurdi,2022-12-01 20:17:36.772596,"Mehmonlar tashrif davomida Qalmoqqir, «Yoshlik-1» konlarida bo‘lishib, kombinatda amalga oshirilayotgan investitsiyaviy loyihalar bilan yaqindan tanishishdi.Shuningdek, Germaniya kompaniyalarining rahbarlari hamda ishbilarmon doiralari vakillari «Yoshlik-1» megaloyihasi doirasida barpo etilayotgan 3-Mis boyitish fabrikasining qurilish jarayonini ham ko‘zdan kechirishdi.OKMK rahbariyati va Germaniya davlati delegatsiyasi o‘rtasida kechgan muloqot chog‘ida istiqboldagi hamkorlik aloqalari muhokama etildi. Aytish joizki, kombinat va Germaniya davlatining qator kompaniya va tashkilotlari o‘rtasida bir necha yillardan buyon o‘zaro hamkorlik aloqalari yo‘lga qo‘yilgan.Jumladan, joriy yilning may oyida Rux zavodida 6-sonli sulfat kislotasi sexini qurish bo‘yicha Germaniyaning “Metso:Outotec” kompaniyasi bilan shartnoma imzolangan.Shuningdek, “Yoshlik-1 konini o‘zlashtirish” investitsiyaviy loyihasi doirasida Markaziy ta’mirlash mexanika zavodiga Germaniyadan Gleason P2000 va Gleason P8000 tishli frezer uskunalari olib kelingan.Bundan tashqari, kombinat va Germaniyaning Frayberg texnika universiteti konchilik akademiyasi o‘rtasida kadrlar tayyorlash bo‘yicha hamkorlik aloqalari yo‘lga qo‘yilgan.Shuningdek, Chirchiq shahrida mis sanoati klasterini rivojlantirish doirasida OKMK va Germaniya davlati bilan hamkorlikda qo‘shma korxona tashkil etilib, ushbu korxonada hozirda mis kukunlari, mis va mis qotishmasidan katanka, kimyoviy chidamli baklar, ruxlangan simlar va geokompozit polimer quvur kabi mahsulotlar ishlab chiqarilmoqda.OKMK axborot xizmati Ⓣ"
https://kun.uz/uz/news/2022/11/01/xorazmda-deyarli-barcha-maktablarda-bepul-tushlik-tarqatilmoqda-qoraqalpogistonda-esa-bu-amaliyot-hali-boshlanmagan,2022-12-01 20:17:38.187026,"Joriy o‘quv yilidan boshlab Xorazm viloyatida keytering usulida bepul ovqat berish 94 foiz maktablarda yo‘lga qo‘yilgan bo‘lsa, Qoraqalpog‘istonda tender tanlovlarini o‘tkazish davom etayotganligi bois ushbu amaliyot hali boshlanmagan. Bu haqda «Yuksalish» umummilliy harakati xabar bermoqda.«Yuksalish» sentabr oxirida Davlat dasturining 211-bandiga muvofiq, Qoraqalpog‘iston Respublikasi va Xorazm viloyatida tajriba-sinov tariqasida boshlang‘ich sinf o‘quvchilarini bepul ovqat bilan ta’minlash vazifasini joyiga chiqqan holda o‘rgangan. Monitoring davomida mazkur amaliyotni yo‘lga qo‘yishda qator muammo va kamchiliklar mavjudligi aniqlangan.Harakat vakillarining qayd etishicha, bepul ovqat bilan ta’minlash o‘z vaqtida tashkil etilmaganining asosiy sabablari sifatida hukumat qarori kech qabul qilingani va tasdiqlangan taomnomaga muvofiq har bir o‘quvchiga ajratilgan mablag‘ miqdori tadbirkorlarda kam qiziqish uyg‘otganini keltirish mumkin.«Shuningdek, mahsulotlar sifati, ularni saqlash va sanitariya talablariga rioya etish bilan bog‘liq qator muammolar mavjudligini qayd etish lozim. O‘tgan o‘quv yili davomida muddati o‘tgan mahsulotlar tarqatilgani holatlari aniqlangan va bu ota-onalarning jiddiy e’tirozlariga sabab bo‘lgan», deyiladi tashkilot xulosasida.Qo‘shimcha qilinishicha, mintaqa maktablarida zarur infratuzilma mavjud emasligi ham amaliyotni to‘liq tatbiq etish imkonini bermayapti. Hozirda Qoraqalpog‘iston Respublikasi va Xorazm viloyati xalq ta’limi tasarrufida jami 1 275 ta umumiy o‘rta ta’lim muassasalari mavjud bo‘lib, ularning 856 tasida oshxonalar (472 ta oshxona va 384 ta bufet) mavjud. Mavjud oshxonalarning 289 tasi ta’mirtalab, 419 ta maktabda esa oshxona yoki bufet mavjud emas."
https://kun.uz/uz/news/2022/11/01/jizzaxda-sodir-bolgan-ythda-uch-kishi-halok-boldi,2022-12-01 20:17:40.253106,"Jizzax viloyati IIB axborot xizmatining xabar berishicha, 2022 yil 28 oktyabr kuni soat 22:00 larda 4R-35 Gagarin — Do‘stlik avtomobil yo‘lining Do‘stlik tumani “Oltin Vodiy” MFY hududidan o‘tgan 64-kilometrida odamlar o‘limi bilan bog‘liq yo‘l-transport hodisasi sodir bo‘lgan.Toshkent shahri Sirg‘ali tumanida yashovchi fuqaro boshqaruvidagi Lada Vesta avtomashinasi Mirzacho‘l tumanining G‘alaba mahallasida yashovchi shaxs boshqaruvidagi “VAZ-2102” rusumli mashina bilan o‘zaro to‘qnashgan.Oqibatda Lada Vesta salonida bo‘lgan, Sharof Rashidov tumani “Qangli” MFYda yashagan fuqaro voqea joyida halok bo‘lgan. “VAZ-2102” haydovchisi hamda mazkur mashina salonida bo‘lgan Mirzacho‘l tumani «Mirzadala» ShFYda yashagan yo‘lovchi og‘ir tan jarohatlari olib, shifoxonada ko‘rsatilgan muolajalarga qaramasdan vafot etgan.Ma’lum qilinishicha, marhumlar belgilangan tartibga ko‘ra sud tibbiy ko‘rigidan o‘tkazilayotganida vafot etganlardan birining qarindoshlari ekspertiza o‘tkazilishiga qarshilik qilgan. Natijada, tibbiy muassasada tartibni saqlash uchun ichki ishlar organlari xodimlari jalb qilingan.Marhumning yaqinlari soha vakillarining tushuntirishlariga qaramasdan sud tibbiy ekspertiza binosining eshik va derazalarini buzishga urinishgan, qolaversa ular ichki ishlar organlari xodimlariga qarshilik ko‘rsatgan.Qayd etilishicha, holat yuzasidan Jinoyat kodeksining 266-moddasi (transport vositalari harakati yoki ulardan foydalanish xavfsizligi qoidalarini buzish) bo‘yicha jinoyat ishi qo‘zg‘atilib, tergov harakatlari olib borilmoqda.Avvalroq, Samarqand viloyati Urgut tumanida Lacetti 4 nafar piyodani urib yuborgan, ulardan uch nafari halok bo‘lgandi."
https://kun.uz/uz/news/2022/11/01/ozligimni-juda-kech-anglaganman-qoshni-xolaning-hikoyasi,2022-12-01 20:17:41.660447,"Bir yilcha avval ijara uyimga bir qo‘limda og‘ir yuk, bir qo‘limda bolam bilan yetib keldim. Eshik qulf ekan. Uy egasiga qo‘ng‘iroq qildim. Farzandidan yarim soatda kalitni berib yuborishini aytdi.Qishning kunida yosh bolani yarim soat sovuqda ko‘tarib turish azob, shamollab qolmasin deb qo‘rqadi odam. Singlim ikkimiz yuklarni eshik oldiga qo‘yib, farzandimni bag‘rimga bosib tursam, to‘rtinchi qavatdan bir onaxon tushib keldi:«Assalomu alaykum. Bu yerda nima qilib o‘tiribsizlar?»Mehribonlik bilan berilgan bu savol o‘sha damda «Zumrad va Qimmat» ertagidagi sehrgar momoni eslatib yubordi. Salom berib vaziyatni tushuntirdik.«Bu yerda o‘tirmanglar, qani turinglar, menikiga kiramiz», — deb qo‘yarda qo‘ymay uyiga boshladi.Onaxon bir zumda oldimizga dasturxon yozib, uni noz-ne’matlar bilan to‘ldirib tashladi. Saylovga ketayotganini, yarim soatlarda o‘zi ham qaytishini, o‘z uyimizdek choy ichib o‘tirishimizni aytib chiqib ketdi.Uyda bizdan boshqa hech kim yo‘q. Men singlimga, singlim menga qaraydi. Tavba, hozir ham shunday odamlar bor ekan-da, deymiz. Bir o‘ylang-a, kim tanimagan, bilmagan odamini uyiga olib kiradi? Mehmon qilib, uyini ochiq qoldirib chiqib ketadi?Shu bo‘ldi-yu, qo‘shni xola bilan bordi-keldi qiladigan bo‘ldik. Tansiq taom qilganda ilinmasak ko‘ngil joyiga tushmaydi. Men uchun qo‘shni xolaga aylangan Mavjuda opa juda kamtar ekan.«Barchamiz musulmon bo‘lsak, bir-birimizga kerak vaqtda yaramasak, e’tiqodimiz qayga ketadi», — deydi.Bugun so‘zimiz so‘zimizga ulanib, asli Qashqadaryodan bo‘lgan qo‘shni xolamning poytaxtga kelib qolish tarixiga qiziqdim. Gapni gap ochadi, deganlaridek, gurungimiz mavzusi borib ota-onalariga taqaldi.«O‘qiganimda hokim bo‘lardim»Maktabda bizga ateizm darslari o‘tilardi. Xudo yo‘q, derdi o‘qituvchilarmiz. Bola emasmizmi, shunga ishonganmiz. Uyga kelib onamga maktabda o‘rgangan gapimni aytsam, tez tavba qil, deb kalimai shahodatni ayttirardilar.Onam besh vaqt ibodatini ham, ishini ham qo‘ymaydigan ayol edi. Bobomning uch o‘g‘il bir qizlari bo‘lgan ekan. Doim onamni yelkalariga mindirib, amakilari bilan kurash tushirtirib yurgan ekanlar. Bobom kelbatli inson edi. Doim eshak minib yurardi. Onam bitta qiz emasmi, biznikiga tez-tez kelardi.Eshagidan tushmasdan «nimang bor?», der edi onamga. Suyuq ovqat ichmas edi. Onam darrov bir tansiq taomga unnardi. Bobom «bo‘lmasa kerakmas, urinma», deb ketishga shaylansa shartta anorni olib ezardi-da, suvini piyolaga siqib tutardi. Eshagidan tushmasdan anor suvini simirgan bobom bay-bay deya, dimog‘i chog‘ bo‘lib, yo‘lida davom etardi.Onam sut olib kelib qatiq qilib ivitardi-da, sotib kelardi. Sigir olganimizdan keyin kuvi pishadigan bo‘lgandi. Anorlarni uzib bozorga eltib sotardi. O‘rniga ro‘zg‘or uchun kerakligini ko‘tarib kelardi. Ko‘katlarni xil-xili bilan ekib, ularni ham bozorga olib chiqardi. Tinim bilganini hech eslolmayman. Tikuvchilik ham qilib ketaverardi. Choponlarni shunday ustalik bilan tikib tashlardi, o‘ylanib ham o‘tirmasdi.Onamning yana bir odati bor edi. Orqadan gapirish, g‘iybat qilish nimaligini bilmasdi, kimning aybi bo‘lsa shart yuziga aytib ketaverardi. Shijoatini ko‘rib ot hurkardi. Eh, o‘qimaganman-da, derdi onam. O‘qiganimda edi, kamida Qamashiga hokim bo‘lardim, bu shijoatim bilan Qashqadaryoning hokimligini ham eplagan bo‘lardim, derdi hazil bilan. Sakkiz farzand bo‘lsak, bittamiz ham onamga o‘xshamadik. O‘zlari ham senlar menga tortmading, deb qo‘yardilar ba’zida. Otam o‘qituvchi edi. Ziyoli bo‘lgani uchunmi, onamni juda hurmat qilardi. Onam ham otamning xizmatini joyiga qo‘yardi. Otam akalarimni ham shunga o‘rgatdi. Oilada ayollarga hurmat bilan muomalada bo‘linardi.Bir-birimizdan baxt topolmadikOta-onaning davrida o‘qish boshqachada. Otam barchamizni o‘qitdi. Hammamiz oliy ma’lumotli bo‘ldik. Bir akam direktor, bir ukam fermer, xullas, hammamiz hayotda o‘rnimizni topdik. Men ham moliyani tamomlab, ancha yil davlat korxonalarida ishladim.U paytlar davlat ishida o‘zbek ayollari oz edi. Hamkasblarim asosan tatar, rus, ukrainlar bo‘lgan. Ishda tashkilotchi edim. Hamkasb dugonalarim bilan u yoq bu yoqqa, bir-birimiznikiga borib turardik.Taqdir taqozosi bilan qo‘shni qishloqqa kelin bo‘lib tushdim. Qaynonam yaxshi inson edilar. 10 farzandni dunyoga keltirib, erining zulmlarini ko‘p ko‘rgan ayol edi...Men oilamizni asrab qolishga ko‘p harakat qildim. Lekin bo‘lmadi. Erimni ayblamayman, agar o‘sha oila muhitiga yaqinroq muhitda katta bo‘lgan ayol bo‘lganda baxtli yashasharmidi...Erim mendan, men erimdan baxt topolmadik. Kelishiga hamma ishlarni qilib, choylarni yangilab, ovqatni o‘n qayta isitib, tappi yoqib (gaz qayoqda deysiz!) uyni issiqqina qilib kutib o‘tirardim. Lekin ichkilik yomon narsa ekan. Bularning hech biri uning ko‘ziga ko‘rinmasdi.«Xotinim eplaydi-ku!»O‘ylab ko‘rsam o‘zim ham noto‘g‘ri qilgan ekanman. Onam ro‘zg‘orim uchun narsa berardi. Olib kelaverardim. Tug‘uruq ta’tiliga chiqib, oylik olmay qolgan vaqtlarim pirojki pishirib sotib, pul topib ro‘zg‘orimni but qilishga urinardim. Erimning o‘rtoqlari kelsa, dasturxonni to‘kin qilishga harakat qilardim. Non qolmagan vaqtlari qo‘shninikidan olib kelib bo‘lsa ham o‘rtoqlarni mehmon qilib jo‘natardim. Erimning obro‘si uchun tinim bilmasdim.Turmush o‘rtog‘im shu tutumimga o‘rgandi. Xotinim eplaydi-ku, dedimi, ro‘zg‘orni umuman o‘ylamay qo‘ydi. Topganiga ichardi. Mastlikda nima qilayotganini bilmay urardi.Bir yili yo‘qchilikdan juda qiynalib qoldim. Bolalarim bilan ismaloq terib yuvib tozalab qoplarga soldik. Qo‘shnim bilan birga yigirmata qopni avtobusga ortib Toshkentga sotib kelish uchun yo‘lga chiqdik. Jizzax postiga yetganimizda avtobusni to‘xtatishdi. Ismaloqlar tagidan alyuminiy ortilgan ekan. Barcha yo‘lovchilarni tushirib yuborishdi.20 ta bahaybat qoplar bilan qo‘shnim ikkovimiz ko‘chada qolib ketganmiz. Nima qilishni bilmaymiz. Ko‘chaning u yuziga inqillab sinqillab qoplarni tashiganmiz. Boshqa avtobusga chiqib Toshkentgacha yetib olganmiz.Yunusobod bozoriga kelib turibmiz, qani bir odam maxsulotimizni so‘rasa. Sotolmadik! Qo‘shnimning «Kadisheva» bozorida tanishi bor ekan. Keyin o‘sha yoqqa ketdik. Ikki kun deganda ismaloqlarni sotib bo‘ldik.Ishlab topgan pulimga bir dona «Madonna» choynak va 6 dona piyola sotib olganman. Qo‘shnimning sigiri bor edi. U sut uchun idishlar olgan. Ancha paytgacha o‘sha choynakni ko‘rsam dam mehrim, dam g‘azabim kelardi. Mehnatimga olgan narsam deb quvonsam, shunga ketgan pulni topguncha qancha sarson bo‘lganimni o‘ylab g‘azabim keladi.Ikkinchi safar kelganimda Yunusoboddagi «Turkiston» kafesida ishladim. Sahardan tun kechagacha qilgan ishim uchun kuniga 5 ming olardim. Mehmonlar ketganidan so‘ng dasturxonlarni yuvib, saharda dazmollab solib qo‘yardim. Bu ish uchun boshliq 100 so‘m pul to‘lardi. Arzimagan ish uchun tinim bilmasdim.Kafe ro‘parasida somsaxona bo‘lardi. Ish kamayib qolgan vaqtda shu yerdan somsa olib bozorga borib sotib kelardim. Odamlarning uyiga borib tozalashga ham ulgurardim. Kechqurun stullarni birlashtirib, ustida uxlardim.  «Mayli, baxtini topsin!»Topganimni ro‘zg‘orimni butlashga sarfladim. Lekin bo‘lmaydigan ish bo‘lmas ekan. Men bilan baxtli bo‘lmayotgan ekan, mayli baxtini topsin, deb chiqib ketdim. Hech narsa, na choynak-piyola, na ko‘rpa-to‘shak ko‘zimga ko‘rindi. Lekin erimni yomonlamayman. Shu insondan to‘rt farzandli bo‘ldim. Dunyoqarashlarimiz to‘g‘ri kelmadi xolos, deb o‘ylayman.Ro‘zg‘or bilan bo‘lib bolalarimni o‘qitolmaganim ko‘nglimga armon bo‘ldi. Bitta-yu bitta o‘g‘limni sal katta bo‘lganidan bozorga arava tortishga qo‘ydim. Shanba bozor yaqinlashaversa o‘g‘lim arava haydagani bozorga chiqardi. Topgan puliga ro‘zg‘orga kerakli narsani olib kelardi.Qizlarim ham shunday, kichikligidan yelkasiga ro‘zg‘or tashvishi tushdi. Ota-onam o‘qitganidek, men bolalarimni o‘qitolmadim. Yuragimdagi shu tugun hech ketmaydi. Lekin ular mendek o‘zligini tanimay o‘smadi. Qo‘limdan kelguncha hadislar o‘qib berdim. Suralar yodlatdim. Xudoga shukur, hech biri yo‘ldan ozmadi, fikri buzilmadi.O‘zlikka qaytish«Turkiston» kafesida ishlaganimda bir qizning namoz o‘qiganini ko‘rdim. U o‘qiganda nega men o‘qimasligim kerak, dedim o‘zimga o‘zim. Shu kundan boshlab bomdodni o‘qishni boshladim. Keyinroq besh mahal ibodat qilishga imkon topadigan bo‘ldim. Tilimdan shukronalik tushmay qo‘ydi. Shundan boshlab topganlarimga baraka kirdi.Men o‘zimni ibodatda topdim. Ko‘ngil xotirjamligi  nimaligini angladim. Payg‘ambarimiz tug‘ilgan oylarida onaxonlarga bitta ro‘mol bo‘lsa ham hadya berishga o‘rgandim. Ortiqcha pulim bo‘lmasdi. Lekin yaxshi niyat bilan nimanidir ko‘nglingga tugsang o‘zi yetkazarkan.Balki xayrli yo‘lni ko‘rsatgandir. Shu qarorga kelishga kuch bergandir. Xullas, hamma narsamdan voz kechib bolalarimni olib chiqib ketdim. Men o‘sha uy-joydan, topgan-tutganimdan voz kechdim. Yaratgan menga undan ham xayrlisini nasib etdi.Uy orzusiToshkentga kelishimiz «propiska» so‘rash kuchaygan vaqtga to‘g‘ri keldi. «Melisa»lar bir qadam tashlagani qo‘ymasdi. Na narsa sotolardik, na emin-erkin yurardik. Yarim kechasi ijara uyning eshigini qoqib kelardi. Qani, «propiska»ni ko‘rsat, derdi. Propiskasi yo‘qlarni oborib alkash, bezorilar bilan bitta kameraga qamab qo‘yardi. 75 ming to‘lov qilganimizdan so‘ng qo‘yib yuborardi.Hukumatimizga ming rahmat, bozorlarda odamdek savdo qilyapmiz. Birov bizdan propiska so‘ramaydi. Propiskasi yo‘qlarga jinoyatchiga qaragandek qaramaydi. Ming shukur!Ikkita kvartiradan kana balosi sabab qochib chiqqanmiz. U shunday narsa bo‘lar ekanki, kunduzi chiqmay, hamma uxlaganda chaqishni boshlarkan. Dorilasa ham o‘lmas ekan. Gilamlarim, bolalarimning hamma kiyimlarini tashlab, boshqa ijaraga uy topib chiqib ketganmiz.Bir jizzaxlik ijarachi yigit hali bu qiyinchiliklaringiz o‘tib ketadi. O‘zingizning uyingiz bo‘ladi, deganda nahotki, mening ham uyim bo‘lishi mumkin, deb o‘ylaganman. O‘shangacha o‘zimning uyim bo‘lishi xayolimga ham kelmagan. Shundan keyin bir kichkina uyning maketini olib, «Mavjuda hoji onaning uyi» deb yozdimda deraza tokchasiga qo‘yib qo‘ydim. Oradan yillar o‘tib mana o‘sha orzumga erishdim.Uyli ham bo‘ldim, bozorda erkin savdo qilamiz, propiskamiz yo‘q deb, yurak hovuchlab yashamaymiz. O‘g‘lim elektriklik qilib va texnikalarni ta’mirlab ro‘zg‘or tebratadi. Uylantirdim. Bir qizimni uzatdim. O‘g‘lim va qizimdan ikkita nabiram bor.Ikki qizimni ham uyli-joyli qilsam, ko‘nglim joyiga tushadi. Kichkina qizim bu yil tibbiyot texnikumiga o‘qishga kirdi. Hamma onalar qatori bolalarimning baxtini ko‘rsam deyman.Charos Mannonova suhbatlashdi."
https://kun.uz/uz/news/2022/11/01/ozbekneftgaz-statistika-va-soliq-qomitalari-bilan-integratsiya-qilingan-avtomatlashtirilgan,2022-12-01 20:17:43.211943,"“O‘zbekneftgaz” AJ Boshqaruv raisi Mehriddin Abdullayev tashabbusi bilan sohada korrupsiya va talon-torojliklarning oldini olish maqsadida, Moliyaviy va komplayens nazorat departamenti tashkil etilib, “komplayens” tizimi yaratildi hamda ushbu davr mobaynida komplayens sohasida raqamlashtirish bo‘yicha katta ishlar amalga oshirildi.""O‘zbekneftgaz"" AJda ham tovar va ish-xizmatlar xaridini amalga oshirish jarayonida xarid qonunchiligiga amal qilish, unda belgilangan talablar va xaridlar shaffofligini ta’minlash, shuningdek korrupsiya xavf-xatarlarining oldini olishga alohida e’tibor berilib kelinmoqda.“O‘zbekneftgaz” AJ ijro apparati faoliyat samaradorligini baholash ko‘rsatkichlarini (KPI) ishlab chiqish va joriy etish” to‘g‘risidagi Jamiyat boshqaruv qarori hamda 2020 yil 18 dekabrda Jamiyat Boshqaruv raisi tomonidan berilgan topshiriqlari asosida avtomatlashtirilgan “komplayens nazorat” dasturi yaratildi.Aytish joizki, ushbu dastur har bir xodimning kunlik qilayotgan ishi va kelgusidagi rejalarini nazoratda ushlash, tahlil qilish va natijada xodimning ko‘rsatgan ko‘rsatkichiga qarab munosib rag‘batlantirishga xizmat qiladi.Komplayens sohasida raqamlashtirishning ahamiyati shundaki, raqamlashtirish orqali korrupsion xavf xatari yuqori bo‘lgan bo‘g‘inlarda inson omilini kamaytirishga va nazorat jarayonini kuchaytirishga erishiladi.Jamiyatdagi mavjud “1S shartnoma” va “Personal.ung.uz” dasturlari hamda O‘zbekiston Respublikasi davlat Statistika qo‘mitasi va O‘zbekiston Respublikasi davlat soliq qo‘mitasining ma’lumotlar bazasi bilan “komplayens nazorat” dasturini integratsiya qilinib, manfaatlar to‘qnashuvi moduli yaratildi. Ma’lumot o‘rnida ta’kidlash joizki, Soliq qo‘mitasining ma’lumotlar bazasi orqali STIR raqamlar va korxonalar to‘g‘risidagi hamda Statistika qo‘mitasining ma’lumotlar bazasi orqali korxona va tashkilotning benifitsiari, ta’sischisi to‘g‘risidagi ma’lumotlardan foydalaniladi.Ushbu modul orqali hozirda “O‘zbekneftgaz” AJ bilan xarid jarayonlariga kirishayotgan kontragentlarning affillanganlik holatlarini aniqlash avtomatlashtirildi. Bunda xarid jarayonida ishtirok etayotgan kontragentni, ya’ni firma rahbari va ta’sischisi ismi shariflarini, Jamiyatning “Personal.ung.uz” dasturiga joylangan barcha tizimdagi xodimlar va ularning yaqin qarindoshlari ism-shariflari bilan bog‘liq holatlarni avtomat aniqlab berish imkoniyati vujudga keldi.Misol tariqasida keltirish mumkinki, xodimning yaqin qarindoshi biror firma direktori yoki hatto ta’sischisi bo‘lgan holda, “O‘zbekneftgaz” AJ bilan xarid jarayonlarini amalga oshirmoqchi bo‘layotgan vaqtda dastur “Personal.ung.uz” tizimidagi bir necha o‘n ming ismlar orasidan Jamiyat xodimining ukasi ekanini aniqlab beradi.Shuningdek, Manfaatlar to‘qnashuvining oldini olish maqsadida ishga kirish uchun suhbatga kelayotgan xodim to‘g‘risida ma’lumotlar komplayens nazorat dasturi orqali, qarindosh-urug‘lari ushbu tashkilotda bor-yo‘qligi o‘rganilib, tahlil qilinadi. Agar to‘g‘ridan to‘g‘ri manfaatlar to‘qnashuvi mavjud bo‘lgan taqdirda, ushbu nomzodga nisbatan Komplayens nazorat tizimining mas’ullari tomonidan tegishli hulosalar beriladi. Bu korxonaning INN raqami va rahbarning ism-sharifi orqali qidirish imkoniyatlari bo‘yicha misol.Bundan tashqari tashkilot nomi orqali Jamiyat xodimlari o‘zlarining muqaddam ishlagan tashkilotlari va yaqin qarindoshlari ishlayotgan joylari bo‘yicha solishtirib, ehtimollik darajalari bilan bog‘liqlik bor yoki yo‘qligini aniqlash imkoniyatlari ham qo‘shildi.Yuqoridagi komplayens sohasidagi raqamlashtirish va nazorat tadbirlari Jamiyatning yuqori va quyi bo‘g‘inlari xodimlari tomonidan lavozim yo‘riqnomasida yuklangan vazifadan tashqari o‘z manfaatlari yo‘lida biror ish qilishdan oldin, o‘ylab ko‘rishlarini taqozo etadi.Ta’kidlash kerakki, o‘tgan davrda “O‘zbekneftgaz” AJ tizimidagi korxonalar faoliyati o‘rganilib, aniqlangan moliyaviy kamchiliklar va talon-torojlik holatlarining oldini olish bo‘yicha barcha choralar ko‘rildi hamda samarali natijalarga erishildi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/11/01/surxondaryoda-shifokor-dopposlandi,2022-12-01 20:17:44.643496,"Ma’lum qilinishicha, joriy yil 27 oktyabr kuni soat 15:20 larda Angor tumani tibbiyot birlashmasining travmatologiya bo‘limi shifokori J.E. va 3 nafar fuqaro o‘rtasida janjal kelib chiqqan.Shu yerda bo‘lgan tibbiyot xodimlari ularni ajratishgan. Respublika sud tibbiy ekspertizasining bergan xulosasiga ko‘ra, janjal paytida fuqarolar shifokor J.E.ga yengil tan jarohati yetkazgan.Qayd etilishicha, holat bo‘yicha Angor tumani IIB tomonidan dastlabki tergovga qadar surishtiruv ishlari olib borilmoqda.Avvalroq, Denov tumanida hamshira, 2022 yil 12 oktyabrda Toshkent shahri Yakkasaroy tumanida «Tez yordam» shifokori, 16 oktyabr kuni Mirobod tumanida «Tez yordam» shifokori va haydovchisi do‘pposlangandi.2022 yil 19 oktyabr kuni Qashqadaryo bemorning o‘g‘li shifokorni do‘pposlagan va unga nisbatan jinoyat ishi qo‘zg‘atilgandi."
https://kun.uz/uz/news/2022/10/31/qolsiz-balerina-instagramni-zabt-etdi,2022-12-01 20:17:46.301290,"Imkoniyati cheklangan tushunchasi nisbiy, nazarimda. Insonning miyasi ishlab, yuragi urib turar ekan, uning imkoniyatini cheklab bo‘lmaydi. Braziliyalik 17 yashar Vitoriya ham atrofdagilar nazdida imkoniyati cheklangan edi...Bola qo‘lsiz tug‘iladiBueno homiladorlik paytida genetik anomaliya haqida ogohlantirilgan. Genetik anomaliya - gen va xromosoma mutatsiyalari natijasida vujudga keladigan morfofunksional buzilish. Gen mutatsiyalari ontogenezning turli bosqichlarida organlar va to‘qimalar morfogenezini buzishi mumkin. Hujayralardagi xromosomalar soni yoki ularning tuzilishi o‘zgarishi odatda embrion rivojlanishining to‘xtashiga yoki jiddiy nuqsonlari bo‘lgan shaxsning tug‘ilishiga, reproduktiv funksiyalar buzilishiga olib keladi.Ayol hammasini taqdir izmiga topshiradi. Agar tug‘ilishi kerak bo‘lsa, uni bor nuqsoni bilan qabul qilishini, nima bo‘lgan taqdirda ham farzandiga mehr berib katta qilishini aytadi. Lekin vujudida urib turgan mitti yurakchadan voz kechmaydi.“Uyimiz yonida g‘alati odamlar tez-tez yig‘ilib, qizim bilan sayrga chiqishimni kutishardi. U ular uchun sirk maymuniga o‘xshardi, hatto yengini ochib ko‘radiganlar ham bo‘lardi”, deb eslaydi Vanda BuenoVitoriyaning onasi hech kimga e’tibor bermasdan, qizini mehr bilan katta qiladi. Farzandi besh yoshga kirganda fizioterapevt uning raqs bilan shug‘ullanishini maslahat beradi. Vitoriya ko‘plab raqs turlariga qatnashib, o‘zini sinab ko‘radi va baletda to‘xtaladi.Hadik va xavotirBolasi chaqaloqligidanoq ko‘pchilik tomonidan masxara qilingan Bueno Vitoriyaning kattalar va bolalar tomonidan qanday qabul qilinishidan xavotirga tushadi. Shunday bo‘lsa-da, farzandini uyda, odamlardan panada asramaydi. Bueno besh yoshli qizini balet sinfiga olib keladi.Qizaloqning iste’dodi uni ijtimoiy tarmoq yulduziga aylantiradi va ko‘pchilik uchun u ilhom manbai, irodaning jonli timsoli hisoblanadi.Qo‘llari yo‘qligiga qaramay, jamoaviy chiqishlar paytida u sheriklari bilan hamohang tarzda harakat qiladi, shuning uchun uning qo‘llari yo‘qligini butunlay unutishingiz mumkin.Raqs orqali olingan kuch va moslashuvchanlik nafaqat orzuni ro‘yobga chiqarish, balki tishlarini cho‘tkalashdan tortib, oyoqlari bilan supermarketlar javonidan narsalarni tanlashgacha bo‘lgan hamma narsani bajaradigan Vitoriya Bueno uchun juda muhim ekanligini isbotladi.Uning raqs murabbiyi Falsarellaning aytishicha, raqs darsida ko‘plab talabalar uning moslashuvchanligi va baquvvatligiga havas qilishadi.Ijtimoiy tarmoqlardagi noodatiy balerinaning blogiga 150 mingdan ortiq kishi obuna bo‘ldi. Obunachilar uchun 16 yoshli raqqosa nafaqat irodaning jonli timsoli, balki nima bo‘lishidan qat’i nazar o‘z orzusiga ergashishga tayyor insondir.“Men uchun qo‘llar shunchaki vosita. Sahnada men ko‘zim bilan raqsga tushaman. Ha, men ham qo‘llarim bordek ular bilan raqsga tushaman”, deydi Vitoriya.Vitoriya balet olamida fenomen bo‘lishni xohlamaydi, u o‘z misolida nogironlik faqat boshqalarning ko‘z o‘ngida borligini ko‘rsatmoqchi.Qiz qo‘lsiz barcha ishni qilishni o‘rgandi. U oyog‘i bilan pardoz qiladi, ovqat tayyorlaydi, oyoq barmoqlari yordamida ijtimoiy tarmoqda postlar qo‘yadi.Yaqinda Britaniya Qirollik raqs akademiyasining hakamlari uni medal bilan taqdirlashdi va Vitoriya yaqin kelajakda ushbu truppaning baletida raqsga tushishini va’da qilishdi.09 Foto: ReUTeRS“Menga o‘xshagan odamlar biz o‘ylaganimizdan ko‘ra ko‘proq”, - deydi qiz. - Boshqalar kabi biz ham orzularimizni amalga oshirishimiz mumkin. Agar yiqilsam, o‘rnimdan turaman, improvizatsiya qilaman va yashashda davom etaman!”“U oyoqlari bilan qila oladigan shunday ishlar borki, men ularni qo‘llarim bilan ham qila olmayman”, deydi o‘gay otasi Xose Karlos Perreyra. “Har kuni qayta tug‘ilaman!”U yaqinda o‘zining Instagram sahifasiga tug‘ilgan kuni munosabati bilan shunday post qo‘ydi:“Nihoyat, 17 yil o‘tdi.Men bilan juda ko‘p narsa sodir bo‘ldi.Men tug‘ildim, katta bo‘ldim, yig‘ladim, tabassum qildim, yiqildim va o‘rnimdan turdim, chunki hayot shunday ... Va shu kungacha shunday bo‘ladi ... Men har kuni qayta tug‘ilaman, har kuni o‘saman, har kuni yig‘layman, har kuni tabassum qilaman, chunki har kuni yiqilib, eng muhimi, har kuni turaman!Men ularning ko‘pchiligi faqat menga va mening oila a’zolarimga ma’lum bo‘lgan narsalarni boshdan kechirdim. Lekin ularning aksariyati biz faqat Xudo bilan baham ko‘radigan narsalardir.Meni taniganlar uchun, men tug‘ilgan kunimdan qanchalik xursand ekanligimni bilasiz (do‘stlarim uchun bu hatto zerikarli bo‘ladi).Lekin hech kim bilmaydigan narsa, men yana bir yangi imkoniyat, yangi yil va yangi marrani nishonlash imkoniga ega bo‘lishdan naqadar sharafni his qilaman.Meni hech qachon tushkunlikka tushirmagan Xudo va oilam borligidan faxrlanaman.Hayotimda har kuni menga qanchalik muhim va sevishimni ko‘rsatadigan odamlar va do‘stlar borligi uchun Xudoga shukur qilaman.Bugungi kun uchun har qachongidan ham ko‘proq rahmat.Charos Mannonova tayyorladi."
https://kun.uz/uz/news/2022/10/31/tizimdagi-transformatsiyalar-sharqona-gender-tenglik-va-ishsiz-ayollar-oila-va-xotin-qizlar-qomitasi-raisi-bilan-intervyu,2022-12-01 20:17:47.811639,"– O‘zbekistonda ayol bo‘lib tug‘ilishning oson va qiyin tomoni nimada? – Joriy yilning 1 martidan boshlab Oila va xotin qizlar qo‘mitasi prezidentimiz tomonidan jamiyatda ayol mavqeyini yangi bosqichga olib chiqish uchun tuzildi. Joylarda oilalarni qo‘llab-quvvatlash, xotin-qizlar faoliyatini yuzaga chiqarish bo‘yicha juda katta amaliy harakatlar uchun asos yaratildi. Inson Vatanni tanlay olmaydi. Shaxsan o‘zim O‘zbekistonda ayol bo‘lib tug‘ilganimdan afsuslanmayman. Havas qilsa arziydigan tarixning davomchilari bo‘lib yashashni baxt deb bilaman. Qaysi yurtda bo‘lishidan qat’iy nazar, ayol degan buyuk nomni sha’nini saqlash, oilada ayolning o‘rnini belgilash va shunga munosib bo‘lish ayollarimizning bo‘ynidagi eng qiyin vazifa deb bilaman.– O‘zbekistonda ko‘p yillar davomida Xotin-qizlar qo‘mitasi faoliyat yuritdi. Keyinchalik Mahalla vazirligi tashkil etildi. Yaqinda o‘zingiz aytganingiz kabi Oila va xotin-qizlar qo‘mitasi tashkil etildi. Bunga siz rahbarlik qilib kelyapsiz? Bu tizimda nega buncha ko‘p o‘zgarishlar bo‘lganini izohlab bersangiz? O‘z vaqtida bu tashkilotga Elmira Bositxonova, Tanzila Norboyeva rahbarlik qilgan. Ularning xatolari nimadan iborat bo‘ldi-yu, siz kelganingizdan keyin bu tizimda nimalar o‘zgardi?– Mustaqillikning ilk yillaridan oilalarga va xotin-qizlarga e’tibor berish boshlangan.  1995 yilda xotin-qizlar qo‘mitalari tuzildi va ularning rahbarlari hokim o‘rinbosarlariga tenglashtirildi, vazir o‘rinbosari lavozimlari joriy etildi. Juda katta amaliy ishlar olib borildi. Lekin hamma davrda ham o‘sha davrga oid siyosat yuritilgan. Keyingi davrlarda ham bu jarayon to‘xtab qolgani yo‘q va hozirda ham belgilab berilgan 100 ta maqsadda ayollarning mavqeyini oshirish va ularni qo‘llab-quvvatlashning aniq rejasi tuzib chiqilgan. Biz ham ana shu maqsad asosida o‘zimiz uchun vazifalarni belgilab olganmiz. Bizdan avvalgi rahbar ayollar ham o‘sha davr ruhi va o‘sha davr maqsad-vazifalari asosida juda ham yaxshi ishlarni amalga oshirishgan. Ammo bugun o‘zgarishlar katta. Nafaqat bizda, balki dunyo miqyosida ham jarayonlarga munosabatlarning ortib borishi yaqqol ko‘zga tashlanmoqda.– Har bir davrning o‘z ruhi bo‘lishi tabiiy. Ammo shakl o‘zgarishi bilan tizimda nimalar o‘zgaradi? – Birinchidan, dastlabki yillarda ayollarning jamiyatdagi mavqeyini oshirish, ularning rahbarlik lavozimlarida faoliyat yuritishini ta’minlash haqida juda kam o‘ylangan. To‘g‘ri, u yillarda ham dasturlar bo‘lgan va amaliy ishlar olib borilgan. Lekin muammolarni o‘sha davrlarda ochiq ayta olmasdik. So‘nggi 5-6 yilda muammolarni aytishni o‘rgandik, ularni hal etish borasida huquqiy yechimlarimiz bor. Tizimdagi o‘zgarishlarga to‘xtaladigan bo‘lsam, bugun tashkilot jamoat tashkiloti sifatida emas, balki davlat qo‘mitasi sifatida faoliyat olib bormoqda. Mahallalarda ham xotin-qizlar faollari ish olib bormoqda. Ilgari murojaat qilgan ayollargagina yordam berilgan. Hozir esa bu ishlar xonadonbay tarzida olib borilmoqda.– So‘nggi vaqtlarda O‘zbekistonda gender tengligi haqida ko‘p gapirilyapti. Bu masalaning nazorati ham sizning qo‘lingizda ekan. Aslida gender tengligi nima? Biz qanday maqsad tomon harakat qilyapmiz va nimani o‘zgartirishni istayapmiz?– Gender tengligi – jamiyatimizdagi barcha imkoniyatlar, xizmatlar, vakolatlardan ayollarning ham erkaklar singari teng foydalanishi imkoniyati deb bilaman. Bugun oilada, jamiyatda, korxona va tashkilotlarda ayollarga berilayotgan imkoniyatlar erkaklarnikidan kam bo‘lmasligi kerak. To‘g‘ri, haq-huquqlarimiz Konstitutsiyada belgilab qo‘yilgan. Ammo bu jarayonlarni hayotga tatbiq etish uchun ham gender tengligi tamoyili oldinga surib kelinyapti. Ta’lim olishda, rahbarlik qilishda, kasb-hunar o‘rganishda ayollarning erkaklar bilan teng huquqliligi ko‘zda tutib kelingan.– Sharqona qadriyatlar asosida yashaydigan jamiyatga gender tengligini qanday olib kiramiz?– Xalqimiz orasida gender tengligi deganda ayollar ustunligini ta’minlash degan noto‘g‘ri fikr ham shakllanib qolyapti. Aslida unday emas. Davlatchiligimizning kelib chiqishida ham oilada ayolga hurmat bilan qarashgan. Aynan bizning qadriyatlarimiz asosida otaga hurmat, uni ulug‘lash va e’zozlash qadriyatlari shakllantiriladi. Bugun ayollar mulkdor bo‘lish, har bir jabhalarda erkaklar bilan teng huquqlarga ega bo‘lishi uchun harakat qilinyapti. Xususan, ShHT doirasida o‘tkazilgan sammitda O‘zbekistonda olib borilayotgan ishlarga yuqori baho berildi. Shunga qaramasdan, bizdagi ahvolni qoniqarsiz deyishga haqqimiz yo‘q. Birgina tadbirkorlikni oladigan bo‘lsak, ularning 35 foizini ayollar tashkil qilyapti. Rahbarlik lavozimlarining 27 foizini ayollar tashkil qiladi.– Bugun O‘zbekiston ayollarini qiynayotgan muammolar qaysi jabhalarga to‘g‘ri keladi? Ularni nima masalalar qiynayapti? – Ta’lim olish, kasb-hunar egallash bugungi kunda davlatimiz oldida turgan eng muhim vazifa deb bilaman. Ammo ayollarning o‘ziga xos muammolari ham bor. Joylarda xotin-qizlarni o‘qitish va ularni ish bilan ta’minlash jarayonlarigacha nazoratga olinyapti. Ayol oilada farzand tarbiyasi bilan bog‘lanib qolmasdan, o‘z ustida ishlashi, ta’lim olishi borasida amaliy chora-tadbirlar ko‘rmoqdamiz. Kasb-hunarga o‘qitish natijasida ko‘pgina ayollarimiz o‘zining oiladagi o‘rnini, tadbirkorlik faoliyatini yo‘lga qo‘ymoqda.– Aytganingiz kabi ayolning oila va farzand tarbiyasidan ortib, yaxshi mutaxassis bo‘lib yetishishi uchun nimalar qilish kerak va nimalar qilyapsiz?– Birinchidan, xotin-qizlarni kasb-hunarga qayta o‘qitib, ularni ish bilan ta’minlayapmiz. Ikkinchidan, hududdagi bir ustozga 10 ta qizni shogird qilib biriktiryapmiz. Oilada daromad topish imkoniyatlari bo‘yicha alohida ish olib borib, o‘z tadbirkorligini yo‘lga qo‘ygan, hunarmand ayollar orqali ehtiyojmand oila vakillarini ish bilan ta’minlashga harakat qilyapmiz.Intervyuni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi.
Tasvirchi va montaj ustasi – Nuriddin Nursaidov."
https://kun.uz/uz/news/2022/10/31/toshkentda-19-yashar-yigitni-kaltaklab-ustiga-zelyonka-sepganlar-ushlandi,2022-12-01 20:17:49.300579,"Toshkent shahar IIBB internetda tarqalgan, noma’lum shaxslar bir yigitni urayotgani aks etgan videolavha ishtirokchilarini topishga muvaffaq bo‘ldi.Aniqlanishicha, 12 oktabr kuni taxminan soat 21:00 larda 20, 18 va 16 yashar yigitlar Telegram-bot orqali giyohvandlik moddalarni tarqatish bilan shug‘ullanib kelgan 18 yashar shaxs bilan Mirobod tumanida uchrashishgan.Videoda ustiga ko‘kdori (tarkibida spirt bo‘lgan, jarohatlarni zararsizlantirish maqsadida ishlatiladigan yashil rangdagi suyuqlik) sepilgan yigit sintetik narkotiklarni berkitib chiqish va berkitilgan joyning lokatsiyalarini buyurtmachiga yuborish bilan shug‘ullanuvchi kladmen ekanini tan olgani va bu ish bilan boshqa shug‘ullanmasligini aytib yalinib-yolvorganini ko‘rish mumkin.Toshkent shahar IIBB xabarida qayd etilishicha, yigitlar uchrashishganidan so‘ng birgalikda Bo‘stonliq tumaniga olib borishgan. O‘sha yerda narkotik oldi-sotdisi bilan shug‘ullanib kelgan shaxsni urib, tan jarohati yetkazishgan va uning ustiga ko‘kdori sepishgan.“Mazkur holat yuzasidan Mirobod tumani IIO FMB tergov bo‘limi tomonidan Jinoyat kodeksining 137-moddasi 2-qismi (“Odam o‘g‘irlash”) va 105-moddasi 2-qismi (“Qasddan badanga o‘rtacha og‘ir shikast yetkazish”) bilan jinoyat ishi qo‘zg‘atilgan. Gumonlanuvchilarga nisbatan qamoqqa olish ehtiyot chorasi qo‘llangan.Tergov jarayonida J.R., Sh.A. va R.A.lar shunga o‘xshash boshqa bir qancha jinoyatlarni sodir etishga aloqadorligi aniqlangan. Tergov davom etmoqda”, deyiladi rasmiy xabarda.Poytaxt IIBB giyohvandlik vositalarini tarqatganlik uchun jinoiy javobgarlik borligi hamda bu jinoyatni sodir etgan shaxslar qonun oldida javob berishi haqida ham eslatgan."
https://kun.uz/uz/news/2022/10/31/ozagroeksportbankning-sotib-olinishiga-fattoh-shodiyevning-daxli-yoqligi-malum-qilindi,2022-12-01 20:17:50.800043,"20 oktyabr kuni «O‘zagroeksportbank»dagi 100 foiz davlat ulushi ochiq tendersiz xususiy kompaniyaga o‘tkazilishi mumkinligi haqida xabar berilgandi. Unda bank Shodiyevlar oilasiga aloqador odam qo‘liga o‘tayotgani haqida aytilgandi.Xalqaro Shodiyev jamg‘armasining O‘zbekistondagi vakolatxonasi tomonidan ma’lum qilishlaricha, maqolada Fattoh Shodiyev maqomi noto‘g‘ri tilga olingan. «Fattoh Qayumovich Shodiyevning SFI Management Group va OKMK, Qobul Shodiyevga aloqador kompaniyalar, NKMK, IFG va Olimjon Shodiyevga tegishli Support Level kompaniyalari faoliyatiga bevosita yoki bilvosita aloqasi yo‘q. Fattoh Shodiyev aksiyalarning egasi emas va ushbu aktivlarni boshqarishda ishtirok etmaydi», — deyiladi xabarda.Ta’kidlanishicha, Fattoh Shodiyev va unga qarashli tashkilotlarning «O‘zagroeksportbank»ni sotib olishga aloqasi yo‘q.«Fattoh Shodiyev O‘zbekiston hududida, rasmiy ravishda Xalqaro Shodiyev jamg‘armasining O‘zbekistondagi vakolatxonasi orqali xayriya faoliyatini olib boradi», — deya qo‘shimcha qilingan xabarda."
https://kun.uz/uz/news/2022/10/31/ozbekistonda-mahkumlarga-internetdan-foydalanishga-ruxsat-beriladi,2022-12-01 20:17:52.336567,"Ichki ishlar vazirining «O‘zbekiston Respublikasi Ichki ishlar vazirligi ozodlikdan mahrum qilish turidagi jazoni ijro etish muassasalarining ichki tartib-qoidalariga qo‘shimchalar kiritish to‘g‘risida»gi buyrug‘i loyihasi e’lon qilindi. Unga ko‘ra, O‘zbekiston Respublikasi Ichki ishlar vazirligi ozodlikdan mahrum qilish turidagi jazoni ijro etish muassasalarining ichki tartib-qoidalariga qo‘shimchalar kiritilmoqda.Xususan, hujjat quyidagi mazmundagi 781-band bilan to‘ldirilishi taklif qilinmoqda.«JIEMlarda saqlanayotgan mahkumlar elektron davlat xizmatlari, shu jumladan notariat xizmatlaridan foydalanishi uchun JIEM ma’muriyati tomonidan alohida xona ajratiladi.Mazkur xona veb-kamera hamda Jahon axborot internet tarmog‘iga ulangan kompyuter texnikasi bilan jihozlanadi».Mazkur qo‘shimchalar O‘zbekiston Respublikasi Bosh prokuraturasi, Sog‘liqni saqlash vazirligi, Bandlik va mehnat munosabatlari vazirligi va Oliy sudi bilan kelishilgan.Ichki ishlar vazirligi buyruq loyiha qabul qilinishi zaruratini quyidagilar bilan izohlagan:Loyiha mualliflari ma’lum qilishicha, uni amalga oshirish bilan bog‘liq barcha xarajatlar Ichki ishlar vazirligi huzuridagi Jazoni ijro etish departamenti Markazlashtirilgan jamg‘armasi mablag‘lari hisobidan qoplanadi."
https://kun.uz/uz/news/2022/10/30/qashqadaryoda-man-yuk-mashinasida-yongin-chiqdi,2022-12-01 20:17:53.749857,"Qashqadaryo viloyatining Yakkabog‘ tumanida MAN yuk mashinasida yong‘in chiqdi. Bu haqda viloyat FVB xabar berdi.29 oktyabr kuni taxminan soat 21:43 larda Yakkabog‘ tumani Favqulodda vaziyatlar bo‘limiga fuqarolardan yuk mashinasi yonayotgani to‘g‘risidagi xabar kelib tushgan. Voqea joyiga soat 21:50 larda qutqaruv xizmatidan bitta bo‘linma yetib borib, yong‘inni taxminan soat 22:13 lar atrofida to‘liq o‘chirgan.Ma’lum bo‘lishicha, ushbu transport vositasi Samarqand viloyatida yashovchi fuqaro boshqaruvida bo‘lgan. Voqea payti mazkur yuk avtomobili tumanning «Oqtosh» MFY hududidan o‘tuvchi yo‘l yoqasida to‘xtab turgan.Yong‘in oqibatida yuk avtomobilining old (kabina) qismi yonib zararlangan. Hech kim tan jarohati olmagan. Yong‘in sababi va yetkazilgan zarar miqdoriga aniqlik kiritilmoqda.Qashqadaryo IIB bergan ma’lumotga ko‘ra, yong‘in elektr simlarida qisqa tutashuv yuz bergani sababli kelib chiqqan."
https://kun.uz/uz/news/2022/10/30/bolamsiz-menga-hayot-kerakmas-yoqchilik-oldida-ojiz-ota-onalar-okinchi,2022-12-01 20:17:55.283787,"45 kun jazirama asfaltda bolasining tuzalishini kutdi...Ona-ku ona, bolasining dardi otalarni ham yiqitadi. Shohigul opa nabirasining xastaligi sabab o‘g‘li ham sog‘lig‘ini yo‘qotganidan yurak-bag‘ri kuyib ketyapti.“Bolamning to‘rt qizdan keyin tilab-tilab olgan o‘g‘li edi. Tinimsiz mazasi bo‘lavermagach shifokor analiz qilib ko‘rdi. O‘g‘limga analiz javoblarini ko‘rsatib, bolang oqqon bo‘lib qolibdi, peshonang sho‘r ekan, buni tez Toshkentga olib bor, deb aytdi. Doktor ham yig‘lab yubordi.O‘shanda tungi 11 edi. Kechasi bo‘lishiga qaramay bolam yo‘lga tushdi. Doktorlar bu bo‘lmaydi, qaytarib olib ketaveringlar, debdi. Shu gapni eshitib bolamning miyasiga qon quyilibdi. Sarg‘ayma, boshidan gematoma orttirib oldi bolam sho‘rlik.45 kun jazirama asfaltda bolasining tuzalishini kutdi. Qayt bolajonim, deb yolvordim. Ona, bolam bo‘lmasa menga hayot kerak emas, deb bir qadam siljimadi. Hovlisini, bor mol-holini sotdi. Xudoga shukur doktorlar ancha yaxshi qilib berishdi”, deydi ham nabirasi, ham bolasiga kuyinayotgan onaizor.Jismoniy tarbiya o‘qituvchisi bo‘lgan ota, bolasining xastaligidan so‘ng sog‘lig‘ini yo‘qotib, ishlashga yaroqsiz bo‘lib qoladi. Yusufjon tuzalishi uchun esa hali bir necha davolash bosqichlarini bosib o‘tishi kerak.   Yusufjon Eshpo‘latovga oid ma’lumotlar:UzCard: 8600 0602 5148 2114 bobosi Eshpo‘lat Saidov nomidaHumo: 9860 0825 2143 0775 buvisi Shohigul Sultonova nomidaManzil: Qashqadaryo viloyati, Kasbi tumani, Yuksalish mahallasi, Uchqun ko‘chasi 1-uy. “Sotishga uyimiz, biror arzirli narsamiz bo‘lsa edi”Ayolning joni qirqta bo‘ladi, deyishadi. Yo‘qchilikkayam, xastalikkayam chidaydi. Eri bilan yelkama-yelka ro‘zg‘or aravasini ham tortadi. Ammo farzandi xastalansa, qirq joni ham uzilib ketgandek bo‘ladi. Jayna opa ham shunday ayollardan biri.“Erim ham, o‘zim ham ishsizman. Qizim kasallangunga qadar bozordan sut-qatiq olib kelib qo‘shnilarimga sotib kun kechirardim. To‘qqiz yildan beri ijarada turamiz. Qizimning mazasi bo‘lavermagach, shifoxonaga olib bordik. Og‘zi-burnidan tinimsiz qon kelaverdi. Zudlik bilan reanimatsiyaga yotqizishdi. Keyin Nukusga olib borishimizni aytishdi. Qo‘limda 35 ming pulim qolgan, nima qilishni bilmayman. Qarindosh-urug‘ yordami bilan qaynonam ikkimiz qizimni Toshkentga olib keladigan bo‘ldik. Poyezdga chiqarkanmiz bolam otasini quchoqlab olgan. Siz ketmasangiz men ham bormayman, deb yig‘laydi. Otasi ham ko‘z yoshlarini tiya olmaydi. Birga kelaman desa pulimiz yo‘q, nima qilishni bilmaymiz”, deydi Jayna opa o‘kinch bilan.Uydagilari Nukusdayoq bolasining kasalligi haqida xabar topadi, lekin xotinining yuragi kasalligi bois unga aytisholmaydi. Kasalni yashirganing bilan isitmasi oshkor qiladi, deyishadi. Jayna opa qizi haqidagi haqiqatni Toshkentda eshitadi.“Tekshiruvlardan keyin doktor qizimda kasallik aniqlanganini aytganda o‘zimni bilmay yiqilib tushdim. Uydagilar Nukusdaligimizdayoq buni bilgan, yuragimning mazasi yo‘qligi uchun aytishmagan ekan. Yig‘layman-yig‘layman, o‘zimni hech to‘xtatolmayman. Qaniydi, uyimiz bo‘lsa-yu, sotib bolamni davolatsam, yoki sotishga arzigulik biron narsamiz bo‘lsa. Qizimning azoblanayotganini ko‘rib turib hech narsa qilolmaslikdan og‘iri yo‘q, men uchun”. Hurliman Boltaboyevaga oid ma’lumotlar:UzCard: 8600 0609 6911 8976 onasi Jayna Xolmurotova nomidaManzil: Qoraqalpog‘iston Respublikasi, Kungrad tumani, Altin ko‘l posyolkasi, X. Redjyepov 11-uy. “Kunlar sovisa, yuragim bezillaydi”Qish kelishi ko‘pchilik onalarni tashvishga soladi. Ayniqsa, bolaga issiq kiyim, etik olish kerak, uyni isitish kerak... Lekin Sayyora opaning xavotiri boshqa narsadan. U xasta qizalog‘ining qiynalishidan qo‘rqadi.“Kunlar soviyversa yuragim bezillaydi. Immuniteti past, og‘rib qolishidan qo‘rqaman. Ikki marta kovid o‘tkazdi. Hatto issiq yozda ham shamolladi. Eng og‘ir hadik – davolash samara bermay, ilik ko‘chirish zarurati tug‘ilgani bo‘ldi. Bu juda murakkab operatsiya ekan va katta mablag‘ kerak bo‘larkan”.Sayyora opaning qizi Malikaxon ham bu yil maktab yoshiga yetdi. Lekin asosiy vaqti shifoxonada o‘tayotgan qizaloq uy ta’limini olishga ham ulgurmayapti.“O‘zim o‘qituvchi bo‘lib ishlayman. Bir yildan beri qizim bilan bo‘lib, ishlamayapman. Turmush o‘rtog‘im el qatori chet elda ishlaydi. Yaqindan jigarida ham muammolar paydo bo‘la boshladi. Oladigan ukollari og‘irlik qilibdi. Endi jigari uchun ham davolatishni boshladik”, deydi Sayyora opa qizalog‘iga termilib.Malikaxon Erkinovaga oid ma’lumotlar:UzCard: 6262 9100 6266 4230 onasi Sayyora Asatullayeva nomidaManzil: Andijon viloyati, Izboskan tumani, Poytug‘ shahar, Yangi asr 13-uy.“Aya, men qachon maktabga boraman?”Ikki yil intiq kutib topgan farzandini yeru ko‘kka ishonmaydigan Jumaxol opa qizalog‘ining bu dardga chalinishini xayolining ko‘chasiga ham keltirmagan. Uchinchi farzandi tug‘ilgunicha shifoxonada — qizining oldidan jilmadi. Farzandini davolatish uchun hatto sotishga uyi ham yo‘q.“Yetti yildan beri ijarada turamiz. Uy-joyimiz yo‘q. Otasi doimiy ishda ishlay olmaydi. Revmatizmi bor. Faqat issiq kunlari ishga chiqadi.Kun-tun bolamga termulib o‘ylayman faqat. Mening bolam ham maktabga chiqarmikan, tengdoshlaridek chopqillab yurarmikan?..”, deydi onaizor o‘kinch bilan.Bu yil bolasi tengilar maktabga chiqqanini ko‘rib, ayolning yuragi eziladi.“Aya, men qachon maktabga boraman, deydi. Uyda ta’lim oladigan bo‘ldi. Bir haftada ikki kun. Lekin shunga ham charchab qolyapti.Lablarigacha oqarib, shishib ketadi. Ikki kurs davolatdik. Uchinchisiga qurbimiz yetmay qoldi. Hech narsa yemay qo‘ydi. Bu kasallikni dushmanimgayam ravo ko‘rmayman”, deydi Jumaxol opa ko‘z yoshlarini artib.Farangiz Abdug‘aniyevaga oid ma’lumotlar:Humo: 9860 0803 0952 9461 onasi Jumaxol Rasulova nomidaManzil: Sirdaryo viloyati, Mirzabod tumani, Navro‘z mahallasi, Taraqqiyot ko‘chasi 2-uy."
https://kun.uz/uz/news/2022/10/29/sinovlar-odamni-ulgaytirarkan-oqituvchi-qiz-kechinmalari,2022-12-01 20:17:57.451825,"Yuzidan tabassum arimaydigan, quvnoq hazillari bilan barchaning ko‘nglini ko‘taradigan Yasminani ko‘rgan odam otasi tirik bo‘laturib, otasizlik azobini tortib katta bo‘lgan demaydi. Ko‘nglidagi bu kemtikni to‘ldirish uchun qilgan harakatlari natijasida bugun Buyuk Britaniyada tahsilni davom ettirayotgan qizning muvaffaqiyatli qadamlari va mag‘lubiyat alamlari haqida o‘zidan eshitamiz.Bobolarimni o‘ylasam, ichim yorishib ketadiIkki bobom ham juda yaxshi insonlar edi. Meni har tomonlama qo‘llab-quvvatlashardi. Nimaga qiziqsam, kim bo‘laman desam, «Xudo xohlasa, albatta erishasan», deyishardi. Hech qachon «bizning oiladan unaqa odam chiqmagan, sen bunday bo‘lishing kerak», deb taqiq qo‘yishmagan. Tarbiyaviy tomondan ham, ilm tomonidan ham ko‘p narsa o‘rgatishgan. Shu sababdanmi haligacha ularni o‘ylasam ko‘nglim yorishib ketadi.Onamning otalari hayot. Hamon biror ish boshlashdan oldin bobom bilan maslahatlashaman. Buyuk Birtaniyaga bitiruv marosimiga olib kelishni niyat qilyapman. Bobom o‘qituvchi bo‘lgan va o‘qishga mehr qo‘yib, o‘qituvchilik kasbini tanlashimga sababchi bo‘lgan.Mening otam bor edi...Ota-onaning ajralishi dunyoning tugashi emas. Hayot davom etaveradi. Ularning bu qarorida bolalarning aybi yo‘q. Turmush o‘rtoq bilan ajralish bu oila bilan, farzandlar bilan ham ajralish degani emas. Lekin kichikligimda buni tushunmasdim. Ota-onam bir-biri bilan chiqisha olmagani sabab ajrashishgan. Shu bilan otam hayotimizdan chiqib ketdi. Men va ukam onam bilan qolganmiz.Otam bizdan xabar olmasdi. O‘shanda ayni o‘tish davrida, 12–13 yoshlardagi o‘smir edim. Bu menga juda yomon ta’sir qilgan. Maktabda o‘g‘il bola sinfdoshlarimga qaramay, ular bilan salomlashmay qo‘yganman. Yigitlarning barchasi yomon, degan fikr miyamda shakllanib qolgandi. Tinimsiz yig‘lardim. Lekin hech kimga ko‘rsatmasdim. Ojizligimni bilishlarini istamasdim. Hatto onamga ham ko‘z yoshimni ko‘rsatgim kelmasdi. Bitta xonaga berkinib olib yig‘lardim.Ayniqsa, maktabda nimadir bo‘lsa, sinfdoshlarim akasini, otasini chaqirib kelishardi. O‘sha vaqtlarda ko‘nglim o‘ksirdi. Qaniydi, meniyam dadam kelsa, deb ezilardim.Alamimni tadbirlardan olardim. Maktabda nima tadbir, tanlov bo‘lsa qatnashardim. Boshlovchilik qilardim. She’rlar yozardim. Shu bilan o‘zimni ovutardim. Balki ich-ichimdan otam men bilan faxrlanishini istagandirman.6-sinfligimda gazetada she’rim chop etilganidan so‘ng qiziqishim ortib ketdi. Har safar maqola yoki she’rim chop etilganda, yaxshi o‘qiganim uchun chorak yakunida faxriy yorliq berishganda bundan quvvat olardim.Otam ikkinchi marta turmush qurdi. Lekin turmushidan farzandi bo‘lmadi. O‘shanda kichik yoshli qizaloqni asrab olganini eshitib juda qattiq xafa bo‘lgandim. Ko‘nglim og‘rigandi.Axir uning qizi, men borman-ku. Nega qiz asrab oladi?! Farzandga ehtiyoji bor ekan, kelib holimizdan xabar olsa, otasiz o‘tayotgan kunlarimizni otalik mehri bilan yoritsa bo‘lardi-ku, deb ko‘p o‘ylaganman. Ancha vaqtgacha ichimdagi xafachilik tarqamagan. Balki otamni qizg‘angandirman, bilmayman. Ammo buni qabul qilishimga juda ko‘p vaqt ketgan.Men doim band edimO‘smirlik davrim, otamga muhtoj vaqtimda yolg‘iz edim. Onam meni bu holatdan chiqarish uchun band qilib tashladi. Bir daqiqa bo‘lsin bekorchi vaqtim qolmagandi. Maktabdan tashqari musiqa maktabiga borardim. Pianino chalib qo‘shiq aytardim.Tahririyat xodimlari bilan ham tanishtirib qo‘ygandilar. Nima bo‘lsa yozardim. Qandaydir muammo ko‘rdim deguncha qo‘limga qalam olardim. Tahririyatda o‘rgatishardi, bunday yoz, bu yerini to‘g‘rila, deb. Keyin undan kichikkina maqola paydo bo‘lardi. Chop etilganda juda quvonardim. Bundan tashqari, sportga, tennisga borardim.Birorta ham dugonam yo‘q edi. Kechinmalarimni kundalik tutib yozib yurardim. Kun kelib mashhur odam bo‘lsam, ruhiy kechinmalarimni kitob qilib chop etaman, deb har kuni kundalik yozib qo‘yardim. Uni hech kim ko‘rmaydigan joyga berkitardim.«G‘iybat qilishni bilmayman»Litseyga kirgunimcha birorta ham dugonam bo‘lmagani sabab menda g‘iybat qilish ko‘nikmasi shakllanmay qolib ketgan. Bu yaxshi bo‘lgan, albatta. Litseyda tanishgan dugonalarim yaxshi qizlar edi. Ulardan ko‘p narsa o‘rganganman. Namozni ham ana shu paytda boshladim.Dardlarimni Xudoga aytishni boshlaganimdan keyin kundalikka ko‘p ham yozmay qo‘ydim. Ruhimda yengillik his qildim. Izlagan narsamni topgandim o‘shanda.«O‘qishga kirmasang, erga beraman»Litseyni tamomlaganimdan so‘ng birinchi yil o‘qishga kira olmadim. Onamning onasi agar budjetga o‘qishga kirmasam erga berib yuborishini aytdi.O‘qish borasida menga qattiq turishardi. Bolaligimdan kitob berib o‘qishimni aytishardi. O‘qib bo‘lganimdan keyin mazmunini aytib berishim majburiy edi. Boshida juda yomon ko‘rardim. Meni qiynashayotgandek tuyulardi. Lekin bora-bora bu ish o‘zimga ham yoqib qoldi.Xullas, ota-onam ajrashgani uchun menda oila qurishdan qo‘rqish fobiyasi shakllanib qolgan. Turmush qurishdan qo‘rqaman. Buvim «o‘qishga kirmasang, erga berib yuboraman», deganlari uchun jon-jahdim bilan o‘qishga tayyorlana boshladim. Kelasi yil budjetga o‘qishga kirdim.Bu qo‘rquv menda hali ham bor. Hayotimni bog‘laydigan odam otamga o‘xshasa, farzandlarim otasiz o‘sishga majbur bo‘ladi. Mening onam va ukamdan boshqa hech kimim yo‘q, oila qurganimdan so‘ng erim meni tashlab ketsa, menga kim yordam beradi? Bolalarimning kelajagini ta’minlay oladigan darajaga yetganimdan so‘nggina oila qurishim kerak, deb qaror qildim.Onlayn psixologik kurslarga yozildim, o‘z ustimda ko‘p ishladim. Va bir narsaga amin bo‘ldimki, hamma narsani Yaratganga tavakkal qilib, xayrlisini so‘rab qilish kerak ekan. Qo‘rquvlarimning ustida haliyam ishlayapman.«Otasiz o‘sgan qizdan nima ham kutish mumkin»2018 yilda Vestminsterda va Vebstrda o‘qirdim. Xalqaro maktabda ishlardim. Chiqargan kitoblarim, ijodiy ishlarimga ishonganim uchun «Zulfiya» davlat mukofotiga hujjat topshirdim. Respublika bosqichiga chiqdim. Lekin juda katta nohaqliklar bo‘ldi. Respublika bosqichiga o‘tkazmaymiz deyishganiga apellyatsiyaga topshirgandim.Ertalab soat sakkizga hokimiyatga chaqirishdi. Bir xonaga olib kirib ustimdan qulflab qo‘yishdi. Soat kechki oltida ochib, navbatingiz keldi deb, boshqa bir xonaga boshlab borishdi. Yigirmaga yaqin komissiya a’zolari o‘tirgan ekan. Meni «sizning nima haqqingiz bor bizning ustimizdan yozib berishga?» deb kutib olishdi.Menga psixologik jihatdan ta’sir qilishga o‘tishdi. «Yolg‘iz ayolning qizi nima bo‘lardi», «Siz bularni kitob deyapsizmi? Men fan doktoriman, hali buncha kitob chiqarmaganman» kabi gaplarni aytishdi. Arizamni qaytib olaman, deb tilxat yozdirib olmoqchi bo‘lishdi. Mazam bo‘lmay qoldi. Gaplari juda qattiq ta’sir qilgandi.Chiqib ketishimdan oldin komissiya a’zolariga shunday dedim: «Bu tanlov kichkinaligimdagi orzum edi. Lekin unda shunday ayollar hakam bo‘ladi, deb o‘ylamagan edim. Menga mukofot ham, imtiyoz ham kerakmas. Nasib qilsa, men o‘zim fond ochaman, lekin u bunaqa emas, haqiqiy iqtidorlarni qo‘llab-quvvatlaydigan fond bo‘ladi».Shu bilan uyga borib mazam qochib qoldi.«Sinovlar odamni ulg‘aytirarkan»O‘quv kursi ochib o‘z ishimni boshladim. Avvaliga faqat o‘zim ishladim. O‘quvchilarim soni sakson nafarga yetdi. Asta-sekin o‘qituvchilar sonini ko‘paytira boshladim. Chin ko‘ngildan ishlardim.O‘quvchilarim xorijga o‘qishga kirar, xorijiy kompaniyalarga ishga qabul qilinardi. Ularning har birining taqdiri, kelajagi bilan qiziqqanman. Xalqaro maktablarning koordinatorlari meni yaxshi taniydi. Shu sababli ham markazimda o‘qiganlar ishini tez topib ketishardi.Odamlar astoydil, samimiy ishlaganimizni bilishardi. Lekin davlat idoralari qarshilik qila boshladi. Bir yil ular bilan kurashdik. Xalq biz tomon bo‘lgani ishonchimizga ishonch qo‘shardi. Lekin ularning bo‘htonlaridan juda charchadim. Hozir kelajagimni O‘zbekistonda tasavvur qilolmayman.Mening va jamoamning yurtimiz rivojiga qo‘shayotgan hissalari o‘z yurtimda qadrlanmagani ishtiyoqimni tobora so‘ndirmoqda va hafsalamni pir qildi. O‘zimni oqlashdan charchadim. Inson qadri va uning mehnatlari qadrlanishi kerak.Chet el sari yo‘lXorijga chiqishni doim orzu qilganman. Qiz bola bakalavrni tamomlab, bir oilaning bekasi bo‘lsa, shundan ortiq baxt yo‘q, deb hisoblashadi. Birinchi marta Xitoyga grant yutib olganimda shu tushuncha bilan borishimga ruxsat berishmagan. Bir o‘zimni jo‘natgilari kelmagan.2016 yilda Koreyaga grant yutib oldim. Unda ham ruxsat berishmadi. Keyin litseyda ishladim. Bir joyni ijaraga olib, qo‘shimcha dars berishni boshladim. O‘quvchilarim juda ko‘payib ketdi. Daromadim ham sezilarli ko‘paydi. Xorijga chiqish uchun pul yig‘a boshladim.2017 yilda yana Koreyaga grant yutdim. Bobom «chet elga ketsang, rozi bo‘lmayman, to‘yingni ko‘rgim kelyapti», dedilar. Juda ta’sirli va biroz qattiq gapirdilar. Yerga qarab jimgina yig‘lab o‘tirganman. Chunki ich-ichimdan xohlagan, harakat qilgan ishimni qilolmayotgan edim.Shunday kunlarning birida Londonga ikki haftalik malaka oshirish kurslari borligini eshitib qoldim. Shunga boraman deb harakatni boshladim. Chipta, vizalarni olib bo‘lganimdan so‘ng bobomga aytdim. Biroz yolg‘on gapirishimga to‘g‘ri keldi. Ishxonadan jo‘natishyapti, dedim. Hech bo‘lmasa ikki haftaga borib kelishimdan xursand edim. Bu yer men kichikligimdan orzu qilgan joyim edi.Xorijga yo‘l ochildiBirinchi marta borib kelganimdan keyin xorijga chiqishim oson bo‘ldi. Bobomning ruxsati bilan kursda o‘qishga keldim. Ham ishlab, ham o‘qidim. O‘shanda uch yarim oyga kelgandim. Boy oiladan emasman. Olib kelgan pulim shuncha vaqt turishimga yetmasdi.Ishni mehmonxonada xona tozalovchi bo‘lib ishladim. Bu yerda mehnat qadrlanadi. Qabulxonadan ko‘ra xona tozalovchi ko‘proq pul topadi. Bir yarim oy davomida shu ishni qildim. Undan keyin coffee shop’da ishladim. Tushgacha ish, undan keyin o‘qishga borardim.Kursni tamomlab qaytganimdan so‘ng, magistraturada o‘qishga kelishni niyat qildim. Bir necha marta mablag‘ masalasi tufayli ortga qaytishimga to‘g‘ri keldi. Keyin xalqaro maktabda ishladim. Bir vaqtning o‘zida kichikroq joyni ijaraga olib dars o‘ta boshladim. Hatto shanba va yakshanba kunlari ham dars o‘tardim. Lekin ich-ichimdan xorijga ketish uchun harakat qilardim.Dunyo bo‘ylab2018 yilda o‘qituvchilar uchun xalqaro tashkilotlardan birini O‘zbekictonda tashkil qilish bo‘yicha taklif bildirishdi. Men hali o‘z ustimda ishlashim kerak, tayyor emasman, deb o‘yladim. Direktor meni Boku shahrida bo‘ladigan konferensiyaga taklif qildi. Onam bilan ukam qo‘llab-quvvatlashi ortidan Bokuga borib keldim.Konferensiyada muvaffaqiyatga erishgan mutaxassislar bilan tanishib, ulardan ko‘p narsa o‘rgandim.2018 yildan Ozarboyjondagi o‘qituvchilar malakasini oshirish markazining O‘zbekistondagi vakili bo‘lib ishlay boshladim. Bu qo‘shimcha ishlarimdan biri bo‘ldi.Pandemiyadan so‘ng shu soha bo‘yicha o‘z firmamni ochdim. Boshida o‘zim ishladim va bitta o‘qituvchini ishga oldim. Undan so‘ng administrator oldim. Shunday qilib, asta-sekin ish o‘rinlari va joyni kengaytirib bordim.Markazimizda qirqqa yaqin odam ishlardi. Qarshiliklar bo‘lavergach, daromad keskin kamaydi va ish o‘rnini qisqartirishga majbur bo‘ldim. Hozir 20 ga yaqin odam ishlayapti.Soham bo‘yicha Ukraina, Fransiya, Angliya, Irlandiya, Rossiya, Turkiya, BAA, Qozog‘iston, Gruziya va Germaniya davlatlariga qisqa muddatli trening kurslar va xalqaro konferensiyalarga borib keldim. Britaniyaga 2022 yil yanvar oyida magistratura bosqichiga o‘qishga keldim. Hozir bu yerda magistraturada tahsil olyapman. Shu bilan birga maktabda o‘qituvchi bo‘lib ishlayapman.Sizga qarab butun millat haqida xulosa qilishadiBu yerda turli mamlakatlardan do‘stlarim bor. O‘zligini asrab qolish o‘zini tanigan inson uchun qiyin emas. Samimiy, insonparvar bo‘lsangiz, sizni hech qayerda ajratishmaydi. Dunyoda odamgarchilik, vijdoniylik va samimiylik millat, din tanlamaydigan insoniy sifatlardir. Kim bo‘lishingizdan qat’i nazar, sizni shu jihatlaringizga qarab qadrlashadi. Men hamisha yurish-turishimga, o‘zimni tutishim, kiyinishimga qarab butun o‘zbek qizlari haqida xulosa qilishlarini yodda tutaman.Charos Mannonova suhbatlashdi"
https://kun.uz/uz/news/2022/10/29/andarxonda-shamol-qovunlar-uchun-esadi-bahorgacha-qovun-saqlaydigan-dehqon-uyidan-reportaj,2022-12-01 20:17:58.882424,"Erta bahorda Jizzaxga jo‘naymiz...Ota-bobolarimiz ham uylarida qovun saqlab kelgan. Biz ularning davomchilarimiz. Oilada 6 qiz, 4 o‘g‘ilmiz. Aka-ukalarim ham aynan shu ish etagidan tutgan. Men ham akalarimga qiziqib 1997 yildan beri qovun ekib, uni saqlab kelaman.Beshariqning Andarxon qishlog‘ida katta bo‘ldim. Boshqalar qatori Rossiyaga bormadim. Har yili aprel oyida Jizzaxga qarab yo‘l olamiz. Aprel-may oylarida yerga qovun urug‘i qadaymiz. 21 sentabrdan mezon shamoli kirib keladi. Shundan keyingina biz paykaldan qovunlarni uzishni boshlaymiz. Mezon shamolini yemasa, qovunlarni saqlab bo‘lmaydi. Andarxonda shamol ko‘p esadi. Omborxonalar shift qismiga maxsus tuynuklar ochilgan. Qovunlar har tarafdan shamol yeb turishi uchun.May oyida kelsangiz ham qovun so‘yib beramiz...Omborxonamizga 3-4 yuk mashina qovun ilingan. Yana boshqa joyda mana shunday omborxonalarimiz bor. Gulobi, Bedanapati qovunlari, Dushanbe, Vaxsh tarvuzlari saqlayapmiz.Gulobi qovunlarimizni ayniqsa Qo‘qon, Marg‘ilon va Andijon xalqi sevib yeydi. Bedanapati navli qovunlarimizni aksariyat Toshkent, Qirg‘iziston, Tojikiston va Andijonga yetkazib beramiz. Hozirda urilgan, “aybi” bor qovunlarni saralab olib sotishni boshlaganmiz. Yaxshi qovunlarni bahorgacha saqlaymiz. May oyida kelsangiz ham qovun so‘yib berishimiz mumkin. Ayni kunlarda holatiga qarab bir dona qovun 15-20 ming so‘mdan sotilyapti. May oyiga borib asl katta qovunlar 50 ming so‘mgacha ko‘tariladi.Tuman qovun rangini o‘zgartiradi...Yaratgan qishlog‘imizni dunyoning hech bir go‘shasida uchramaydigan ajib shamol bilan siylagan. Agar shamol bo‘lmaganida, qovunlarni bir kun ham saqlab bo‘lmas edi.Qishloqqa yaqin joyda Qayroqqum suv ombori bor. Shamol aynan o‘sha yerda paydo bo‘lib qishloqqa doimiy esib turadi. Shuning hisobiga qovunlar chirimay yaxshi turadi.Ikki o‘g‘lim bor. Ular bilan birga erta bahorda Jizzaxga jo‘naymiz. Bolalarim qovun parvarishlash borasida ancha ustomon. Qovun ekilgach, qishlog‘imga qaytaman. O‘g‘illarim dehqonchilik bilan band.Qovunlarni o‘zimizda ekib parvarish qilsa ham bo‘ladi, lekin Jizzaxda yetishtirilgan qovunlar mazasi o‘zgacha bo‘ladi.Agar qishda harorat tushib ketsa, omborxona tuynuklarini berkitib qo‘yamiz. Ayniqsa tuman tushganda tuynuklar berkitilishi kerak. Chunki tuman qovun rangini o‘zgartirib, xunuklashtirib yuboradi.Sarvar Ziyayev, Kun.uz muxbiri,Montaj ustasi: Jahongir Aliboyev. "
https://kun.uz/uz/news/2022/10/29/gaz-berilmaganida-3-mlrd-somlik-hosilim-nobud-bolardi-buxorolik-parnikchi,2022-12-01 20:18:00.351629,"Birgina Romitan tumanining o‘zida 150dan ortiq issiqxona bor. Ularning aksariyatida eksport uchun pomidor yetishtiriladi. Bu minglab tonna hosil va millionlab dollar mablag‘ degani. Shu sababli qo‘llariga ogohlantirish xati yetib kelgan yoki issiqxonasi gazdan uzilgan “parnik”chilar xavotirga tushdi. Agar o‘sha kunlarda havo harorati tushib ketganida hosil bilan birga qilingan mehnat va xarajat ham yo‘qqa chiqar edi.Tumandagi «Agro generous profusion» MChJ ish yurituvchisi Hoshim Jalolovning ta’kidlashicha, tabiiy gaz bo‘lmagan kunlari pomidor ko‘chatlari “stress” olgan: “2 kun gaz uzildi. Hozir yana ulab berishdi. To‘lovlar o‘z vaqtida amalga oshirilgan. Mana, endi bu yog‘i yana iziga tushib ketadi. Agar tabiiy gaz ulab berilmaganida kuyardik, shuncha hosilni saqlab qolib bo‘lmasdi. Hosilimiz yomon emas. Gaz uzilganida ko‘chatlarimiz “stress” oldi. Endi ularni yana o‘zining holatiga keltirish kerak”.“Issiqxonamiz 2 gektar. 1 avgust kuni pomidor ko‘chati o‘tqazganmiz. Xudo xohlasa, yil yakuni bilan tayyor bo‘la boshlaydi. Eksportyor korxonamiz. 200 000 dollar atrofida eksport qilish niyatim bor. Chet davlat bilan shartnoma qilganmiz. Toshkentdan topshiriq bo‘ldi, deb tabiiy gazni uzishgandi. Shartnomamiz, oldindan to‘lovimiz bor edi. Mana, bugun ertalab qayta ulab, yoqib berishdi, muammo yo‘q. Hozircha hammasi joyida. Qozonxonalarimiz tabiiy gazga moslashgan. Ko‘mir bilan isitishning iloji yo‘q. Chunki zamonaviy issiqxonalar balandligi 8 metr. Faqat gaz bilan isitish mumkin. Agar tabiiy gazni ulab berishmaganida 3-4 mlrd so‘mlik hosilimiz nobud bo‘lardi”, — deydi tumandagi “M.M.Agrolant” MChJ rahbari Shuhrat Sharipov.Romitan tumani gaz ta’minoti bo‘limi boshlig‘i Zahriddin Qobilovga ko‘ra, hududdagi o‘nga yaqin tabiiy gazdan uzib qo‘yilgan issiqxona tarmoqqa qayta ulab berilgan. Hozirda ikki tomonlama shartnoma qilish va “parnik”larni gazga ulash ishlari davom etmoqda.“Hududgaz Buxoro” gaz ta’minoti filiali matbuot xizmatining Kun.uz’ga ma’lum qilishicha, viloyatda tabiiy gaz bilan isitiladigan 323 ta issiqxona bor. Ularning 300dan ortig‘iga ogohlantirish xatlari berilgan. Hozirgacha 80ga yaqin issiqxona shartnoma qilinib, tabiiy gazga ulangan. Avvalroq respublika bo‘ylab issiqxonalarni gazdan uzish boshlangani, tadbirkorlar gaz ta’minoti korxonalarining bu harakatlaridan norozi bo‘layotgani haqida xabar berilgandi.Issiqxonalarni gaz ta’minotidan uzish holati bo‘yicha tadbirkorlarning noroziligidan xabar topgan prezident Shavkat Mirziyoyev zudlik bilan mazkur masalani ko‘rib chiqish uchun administratsiya rahbari Sardor Umrzoqovga tegishli topshiriq bergandi.Ruslan Saburov,
Kun.uz muxbiri
Montaj ustasi – Jahongir Aliboyev"
https://kun.uz/uz/news/2022/10/29/migrantlarni-qulga-aylantirish-uchun-imkoniyat-rossiyadagi-ozbeklar-uchun-yangi-muammolar-haqida,2022-12-01 20:18:01.776366,"Rossiyadagi o‘zbekistonlik migrantlarga huquqiy yordam berish bilan shug‘ullanib kelayotgan asli o‘zbekistonlik huquqshunos Valentina Chupik Kun.uz bilan suhbatda Rossiyada qabul qilinishi rejalashtirilayotgan hujjatga ko‘ra ushbu mamlakat mehnat muhojirlari uchun haqiqiy migratsiya konslageriga aylantirilishi haqida gapirdi.— Siz bilan muhojirlarimiz haqida, shu bilan birga Rossiya fuqaroligini olgan o‘zbeklarimiz haqida suhbat qilgandik, harbiy safarbarlik sharoitida qanday yo‘l tutishlari kerakligi haqida. O‘ylaymanki, sizda bu haqda aytadigan, tavsiya qiladigan, ogohlantiradigan gaplar to‘planib qolgan...— Avvalo sizlarga va boshqa ommaviy axborot vositalariga, harbiy safarbarlik e’lon qilingan birinchi kundan boshlab Rossiyani tark etish zarurligi haqida ma’lumot tarqatganlarga katta rahmat aytmoqchiman. Biz siz bilan uddaladik, bu yordam berdi – urushga ketayotganlarning dahshatli to‘lqinini pasaytirdi. Natijaga erishganimizdan juda xursandman.O‘ylaymanki, biz ko‘pchilik migrantlar uchun safarbarlik munosabati bilan Rossiyada nima sodir bo‘layotganini tushunish muammosini hal qildik: bu ularga hech qanday yaxshilik olib kelmasligini ular tushunishdi. Ular buning zo‘ravonlik ekanligini, jinoyat ekanligini tushunib yetishyapti va ularning ko‘pchiligi Ukrainaga borishni xohlamayapti. Garchi alohida istisnoli holatlar, u yerga borishni istaganlar bor bo‘lsa-da. Mana hozirgina men Ukrainaga borishni istaganlardan biri bilan gaplashdim...Nima derdik, har kim o‘z joniga qasd qilish yo‘lini o‘zi tanlaydi, albatta... Agar inson o‘zini sharmanda qilmoqchi bo‘lsa, oilasini sharmanda qilmoqchi bo‘lsa, bu uning tanlovi.Keling, endi migrantlar uchun eng dolzarb bo‘lgan narsalar haqida gapiraylik.Shu kunlarda [Rossiya prezidenti Vladimir] Putin Rossiya xavfsizlik kengashi yig‘ilishini o‘tkazdi. Unda migratsiya masalasi yopiq eshiklar ortida muhokama qilindi. Natijada, «migrantlar insoniyatning asosiy dushmani» deb e’lon qilingan sirli hujjat paydo bo‘lgan. Menimcha, bu hujjatning o‘zi soxta, chunki hujjatlar bunday rasmiylashtirilmaydi, lekin xavfsizlik kengashi yig‘ilishi qanday ruhiyatda o‘tganini anglatadi.Mujda to‘g‘ri va aniq yetkazilgan: ular muhojirlarni dushmanga aylantirmoqchi. Muhojirlar Rossiyani tark etayotganini tushunishyapti. Migrantlarni nafaqat Ukrainaga «go‘sht» vazifasini bajarish uchun, balki Rossiyada qullik sharoitida mudofaa buyurtmalarida bepul ishlatish mumkinligini tushunishyapti. Ular shu tarzda muammolarini hal qilishga urinishyapti.Ammo soxtamas, haqiqiy hujjat ham bor, bu – «Chet el fuqarolarining Rossiya Federatsiyasida bo‘lib turishi va kirishi (chiqishi) shartlari haqida» degan qonun loyihasi. Bu haqiqiy va juda xavfli hujjat.Ular nimani o‘ylab topishdi? Muhojirlarni ma’lum bir ish beruvchiga bog‘lash kerak degan fikrni ilgari surishmoqda. Aftidan, chet el fuqarolarining Rossiya Federatsiyasida harakatlanishi, ketishi va yashashi to‘g‘risidagi qonun loyihasini zudlik bilan qabul qilishga kirishiladi. Qonun loyihasi Rossiyani migratsiya konslageriga aylantiradigan darajada dahshatli. Nimaga tayyor bo‘lish kerakligini avvaldan bilish uchun men bu hujjatni bosqichma-bosqich tushuntirib beraman.  Birinchidan, hozir «180dan 90» qoidasi bor. Bunda kishi 6 oyda jami 90 kun davomida Rossiyada bo‘lishi mumkin. Ya’ni kishi deylik, avval bir haftaga, keyin bir yarim oyga, keyin 11 kunga, keyin yana qanchadir kunga va bu jami olti oy davomida 90 kunni tashkil qilishi bilanoq, u Rossiyaga kelish huquqini yo‘qotadi.Yangi qonun loyihasida esa «365dan 30» qoidasi belgilanyapti! Unga ko‘ra bir kishi Rossiyada yiliga jami 30 kun qolishi mumkin bo‘ladi... Deylik, ikki kunga keldi, keyin esa yana bir haftaga, keyin yana sanoqli kunga, bu davrda patent olishga ulgurmagan bo‘lsa, shu bilan tamom... migrant 5 yilga deportatsiya qilinadi.Keyingisi, bu o‘sha mashhur ro‘yxatga olish jarayoniga tegishli. Ushbu qonun loyihasida uzoq muddatga qoladigan migrantlarga mustaqil ravishda ro‘yxatdan o‘tish huquqini berishni istashyapti chamasi, ammo davlat xizmatlari portali orqali. Lekin bu portal migratsiya qismida hech qachon ishlamagan. Misol uchun, migrantlardan qaysi biri davlat xizmatlari portali orqali vaqtinchalik yashash uchun ruxsat olish mumkinligini biladi? Hech kim bilmaydi. Bu shuni anglatadiki, migrantlar hali ham o‘zlarini ro‘yxatdan o‘tkaza olmaydilar. Ammo ular zudlik bilan shaxsini ro‘yxatdan o‘tkazishi kerak – migratsion hisobot uchun... Ya’ni mamlakatga kirganingiz zahoti migratsiya ro‘yxatida bo‘lishingiz kerak.  Bu hali hammasi emas, siz Glonass koordinatalari bo‘yicha kuzatib borilasiz endi: o‘ngga, chapga – deportatsiya. Ammo bu endi «deportatsiya» emas, «ma’muriy chiqarib yuborish» deb ataladi. Deportatsiyadan nimasi bilan farq qiladi – aniq emas.Keyingisi. Rossiyaga 30 kundan ortiq muddatga kelgan muhojir tibbiy ko‘rikdan o‘tishi, rus tili, Rossiya tarixi va madaniyati bo‘yicha imtihonlardan o‘tishi va, diqqat qiling, Rossiyaga sodiqlikka qasamyod qilishi kerak bo‘ladi. Bu «sodiqlik bitimi» deb ataladi va kishi Rossiya Federatsiyasining barcha qonunlariga rioya qilishga va unga nisbatan davlat organlari tomonidan qabul qilingan migratsiya masalalari bo‘yicha hech qaysi qaroriga e’tiroz bildirmaslikka va’da beradi. Ya’ni migrant bunday sodiqlik bitimi imzolash orqali darhol sud va ma’muriy himoyani yo‘qotadi.Bundan tashqari, «sodiqlik hujjati»ga imzo chekmagan migrant deportatsiya qilinadi. Keyin, bundan buyog‘iga migrant patentni o‘zi rasmiylashtira olmaydi. Ya’ni u patent olishi shart, ammo patent olish uchun biror kim tomonidan tasdiqlangan, tartibi noma’lum bo‘lgan qoidalar bo‘yicha tasdiqlangan vakansiya bo‘lishi kerak.Shuningdek, ish beruvchilar «chet ellik ishchilarni taklif qilayotgan ish beruvchilarning maxsus elektron reyestri»da ro‘yxatdan o‘tishlari va u yerda o‘zlari haqidagi ma’lumotlarni kiritishlari hamda chet ellik ishchilarni qabul qiladigan bo‘sh ish o‘rinlarini kiritishlari kerak bo‘ladi.Tasavvur qiling, siz o‘zbek restorani egasisiz va sizga, masalan, ikki oshpaz, olti ofitsiant kerak. Siz bularning barchasini reyestrga kiritasiz va keyin, deylik, idish-tovoq yuvish mashinangiz buzilib qoldi. Siz idish-tovoq yuvish uchun odam yollashingizga to‘g‘ri keladi. Agar ilgari ofitsiantingizdan qo‘shimcha pul to‘lash evaziga qozonlarni ham yuvishni so‘ragan bo‘lsangiz, endi bunday qilish ketmaydi. Endi ofitsiant qozonlarni tozalasa, siz million rubl jarimaga tortilasiz.Bundan tashqari, ushbu bo‘sh ish o‘rinlari tasdiqlanadigan muddatlar belgilanmagan, har bir talab qondiriladimi, yo‘qmi – bu ham aniq emas. 2006 yilgacha bo‘lgan – kvota tizimi kabi bo‘lishini anglatadi bu. Bundan tashqari, bu qaror mehnat vizalari rejimini ham anglatadi, chunki oldindan tasdiqlangan vakansiyaga ega bo‘lmagan migrant Rossiyaga borib, o‘zi uchun patent ololmaydi.Bundan tashqari, endilikda mehnat shartnomalari elektron shaklda tuziladigan bo‘ladi. Ya’ni agar hozir bir muhojir bizga murojaat qilib, menga oylik to‘lashmayapti, mana mehnat shartnomam desa, biz ish beruvchi bilan gaplashishga boramiz. Endi esa migrantlar menga kelib: menga maosh to‘lanmayapti, deyishsa va men o‘sha ish beruvchi qayerdaligini so‘rasam, migrant «bilmayman, men mana bu avtobus bekatidan 400 metr uzoqdagi joyda ishlayman» deyishi mumkin va bunga dalil ham bo‘lmaydi.Chunki migrantda hamma narsa elektron ko‘rinishda bo‘ladi va bu ma’lumotlar IIV bazasidagina bo‘ladi, boshqa hech kimda bo‘lmaydi. Shunda migrantni pul to‘lamasdan ishlatsa bo‘ladimi? Ha.Bundan tashqari, hozir migrantning o‘zi patent uchun to‘lasa, u bu borada ish beruvchiga qaram bo‘lmaydi, u Rossiyaga kirish muddatini uzaytirishi mumkin, qonuniy ravishda Rossiyada bir vaqtning o‘zida bir necha ish beruvchilarda ishlashi mumkin va qayerda ishlashni o‘zi tanlaydi va patent uchun to‘lagan ekan, uni deportatsiya qilish mumkin emas.Bularning bari yangi qonun bilan bir zumda yo‘q bo‘ladi. Ishchi uchun patent badallarini faqat ish beruvchi to‘laydi, xodim esa badalni to‘lash huquqiga ega bo‘lmaydi. Migrantlarni qulga aylantirish uchun ajoyib imkoniyat. Ish beruvchi migrantni patent to‘lamaslik bilan shantaj qiladi, deportatsiya bilan qo‘rqitadi.Yoki ish beruvchi vijdonli bo‘lsa-yu, shunchaki patentni to‘lash uchun hisobida pul bo‘lmasa, unda uning barcha xodimlari deportatsiya qilinadi. Yoki ish beruvchining hisoblari ma’lum sabablarga ko‘ra bloklab qo‘yilgan bo‘lsa, Rossiya soliq inspeksiyasi bilan tez-tez sodir bo‘lgani kabi tasodifan barcha hisoblarni bloklab qo‘yishgan bo‘lsa, migrantlar deportatsiya qiladi. Ajoyib, shunday emasmi?Yana bir yangilik – endi YeOII hududidan kelgan barcha fuqarolar patent to‘laydi, barcha talabalar patent to‘laydi. Vaqtinchalik yashash uchun ruxsatnomaga ega bo‘lganlar ham to‘laydi va bu patent faqat ma’lum bir kasb uchun va faqat ma’lum bir mintaqa uchun bo‘ladi va siz uni o‘zgartira olmaysiz. Buni qilish uchun elektron reyestr kerak bo‘ladi, ishchilar boshqa mintaqada ish beruvchilarni topishlari, u yerga kelishlari, patent olishlari va faqat ushbu ish beruvchi uchun ishlashi kerak bo‘ladi.Bu mehnat qulligi, ishchining ish beruvchi va politsiyaga to‘liq qaramligidir. Yana yangilik – agar hozir migrantning pasportini olib qo‘yishga hech kimning haqqi yo‘q bo‘lsa (chunki pasportlar davlatlar mulki hisoblanadi, masalan, O‘zbekiston pasporti muqovasining oxirgi sahifasini ochsangiz, bu pasport O‘zbekiston Respublikasi mulki va uning egasi O‘zbekiston Respublikasi himoyasida ekani yozilgan), endi Rossiyada chet el pasportlari migrantning shaxsini tasdiqlamaydi, endi migrantning shaxsini elektron karta, migrant ID-kartasi tasdiqlaydi. Ushbu kartada faqat kishining familiyasi va ismi, otasining ismi, tug‘ilgan sanasi, fuqaroligi va amal qilish muddati yoziladi. Kartaning haqiqiy amal qilish muddati istalgan soniyada davlat organlari tomonidan qisqartirilishi mumkin bo‘ladi va migrant bu haqida bilmaydi ham.Uning registratsiyasi, yashash huquqi, patenti istalgan soniyada bekor qilinishi mumkin va u bu haqda bilmaydi! Chunki uning kartasida faqat familiyasi, ismi va otasining ismi, tug‘ilgan sanasi, fuqaroligi yozilgan, qolgan hamma narsa Glonass tomonidan kuzatilgan chipda shifrlangan, ushbu ma’lumotlar bazasiga esa faqatgina Ichki ishlar vazirligi kirishi mumkin bo‘ladi.Odam o‘zi qanday holatda ekani, Rossiyada qonuniymi yoki yo‘qligini bilmaydi... va endi har qanday politsiyachi migrantni «men bazaga qaradim, senda bu noto‘g‘ri ekan, kel, kelishamiz yoki seni deportatsiya qilaman» deb shantaj qilishi mumkin.Yoki shunchaki militsioner yoki ish beruvchi yoki biror dushmaningiz sizning ID-kartangizni olib qo‘ydi, tamom, siz Rossiyada noqonuniy yashayapsiz. Va siz deportatsiya qilinishingiz kerak. Ya’ni Rossiyada ushbu qonun yordamida migrantlar uchun mutlaqo umidsiz vaziyat shakllantirilyapti.Bundan tashqari, «nazorat ostida qolish» rejimi joriy etilyapti. Bu barcha Rossiya politsiyachilarining orzusi. Birinchidan, nazorat ostiga patenti o‘z vaqtida to‘lanmagan barcha migrantlar olinadi. Bu rejimga barcha bemor migrantlar ham joylashtiriladi... Ma’muriy qaror ijrosi kechiktirilgan barcha migrantlar. Deylik, shaxs o‘ziga chiqarilgan qarorlar ustidan shikoyat qiladi, u esa nazorat ostida qolish rejimida. Yoki o‘sha odamga noto‘g‘ri tashxis qo‘yilgan, (masalan, mening tajribamda bo‘lgan – 72 yoshli, 20 yildan beri beva qolgan ayolga sifilis tashxisi qo‘yilgandi...)Nazorat ostiga olingan qolish rejimi nima? Bu xuddi shartli sudlanganlar kabi. Ular doimiy ravishda «uchastkavoy» oldiga borib, belgi qo‘ydirishi kerak va politsiya xodimi ularning qayerda yashayotganini tekshirish huquqiga ega.Go‘yo uchastka nozirlarining qiladigan ishi yo‘q, ular muhojirlarning orqasidan kuzatishadi. Yana bir ajoyibot – migrant kasalxonada yotibdi, yonida politsiya o‘tirishi kerak bo‘ladi. Yoki barcha kasal migrantlarni bitta katta kasalxonada saqlashga to‘g‘ri keladi. Bu esa – konslager degani! Shunchaki konslagerdagi bir kasalxona! Mana shunday ajoyib qonun loyihasini ular tayyorlagan.Shunday ekan, hukumatlarimiz ikki yo‘nalishda fikr yuritishi kerak.Birinchisi, bu – millionlab muhojirlarimiz uchun alternativ mamlakatlar izlash. Ikki-uch ming ishchi uchun ish izlash yaxshi, lekin 3-4 million odam uchun ish kerak bo‘ladi.Ikkinchi yo‘nalish bu – Rossiya hukumati bilan ishlash. Ularga tushuntirishga urinish kerak: soliqlaringiz kamayadi, chunki patentni hech kim to‘lamaydi, chunki migrantlarni yollashning bunday murakkab qoidalari ularni noqonuniy yollashga olib keladi, davlatingizda korrupsiya ko‘payib ketadi deyish kerak (Menimcha, o‘zi bu qonun loyihasini kimdir aynan migrantdan istalgan vaqtda sababsiz pora olishini ta’minlash uchun tayyorlangan). «Sizlarda hech qanday tarzda nazorat qilib bo‘lmaydigan ulkan korrupsiya bor, u yanada kuchayadi, bu esa sizda nazoratsiz pastki qatlam politsiyachilardan iborat kuch yanada kuchayadi, davlat to‘ntarishini qilishga qodir bo‘lgan kuch bu», deb tushuntirish kerak ularga.— Bu yerda migrantlarni mamlakatdan chiqarib yuborish istagi ko‘rinmayaptimi? — Yo‘q, bu yerda muhojirdan pora olish istagi bor.— Siz hukumatlarimizga ikkita ko‘rsatma berdingiz, chamasi uchinchisini ham berish kerak – har bir mamlakat o‘zida islohotlar o‘tkazishi va ish o‘rinlari yuzaga kelishini ta’minlashi kerak.— Shubhasiz. Menimcha, birinchi tavsiyani islohotlarsiz bajarish mumkin ham emas. Hozirgi vaziyat o‘ta yomon – millionlab past malakali ishchilarni Rossiyaga «yetkazdik». Ishchilarni chet elga yuboruvchi normal, raqobatli servis yo‘lga qo‘yilishi kerak. Ungacha biz bilan rivojlangan mamlakatlar ishlamaydi.Biz tilga olgan qonunni qo‘llab-quvvatlash uchun Rossiya ommaviy axborot vositalarida migrantlarni yomonlash kampaniyasi boshlanib ketdi. Ular mutlaqo natsistik mazmunda. Bu sof ekstremizmdir. Normal mamlakatda, hatto bir necha yil oldin Rossiyaning o‘zida ham, bunday maqolalar mualliflari qamoqda o‘tirgan bo‘lardi. Ammo hozir bu davlat OAVda taqdim etilmoqda va yuqori darajada yoritilmoqda, bu hayot normasiga aylandi.Bu ochiq-oydin fashistik davlatga o‘tish jarayonidir. O‘ylaymanki, bunday maqolalar – ichki ishlar vazirligining buyurtmasi bo‘lib, maqolalarning soni ko‘payadi.Yana bir qiziq jihat – Rossiya prezidenti huzuridagi «Inson huquqlari kengashi» mutlaqo fashistik tashkilotga aylandi...  Avvallari bu kengash tarkibiga huquq faollari kirardi...  Endilikda kengash armiyada xizmat qilish muddatini o‘zbek, tojik, qirg‘izlar uchun uzaytirish kabi masalalarni ko‘rib chiqyapti... Endilikda Inson huquqlari kengashining kun tartibida rus tilida bo‘lmagan har qanday shior va reklamani taqiqlash, vaqtinchalik yashash va birgalikda yashash uchun ruxsat berish uchun asoslar ro‘yxatini qisqartirish, Rossiyada mutlaqo qonuniy turgan migrantlarning qolish muddatini qisqartirish kabi masalalar o‘rin olgan.Ya’ni inson huquqlari kengashi o‘zini natsizmga va migrantlarni delegalizatsiya qilishga bag‘ishladi.Qachonlardir bu tashkilotda mening 6 nafar do‘stim bor edi. Hozir u yerda mening do‘stlarim yo‘q, ular yo vafot etdi yoki ishdan ketdi. Keyin shu ahvolga keldi bu tashkilot. Qarab uyalib ketaman.Shuning uchun, aziz muhojirlar, ishlash uchun normal bo‘lgan mamlakatlarni qidiring. 206 mamlakat bor. Deyarli hammasi hozirgi Rossiyadan yaxshiroq.Til o‘rganing. Yevropaning ulkan ish bozori bor, Amerikaning ulkan bozori bor. Ishonmaysiz, hatto Afrikaning ulkan bozori bor – u yerda malakali mutaxassislarga talab katta va maosh Yevropanikidan yaxshiroq. Siz haqiqatan ham u yerga borishingiz mumkin, xayolingiz possovet hududiga bog‘lanib qolmasin. Dunyo anchagina keng va siz bilgandan yaxshiroq ekanini tushunib oling. Tillarni o‘rganing, tizimli ta’lim oling. Rossiyadan ko‘ra sizni yaxshiroq kutib oladigan, kamroq kamsitadigan va kamroq talon-toroj qilingan yurtlarga boring.Va shu yerda hukumatlarimizga murojaat qilaylik. O‘zimizda mavjud bo‘lgan barcha imkoniyatlarni yuzaga chiqarishsin. Tizimli islohotlar o‘tkazilmayotgani sabab biz sezilarli oldinga siljimayapmiz, bir joyda turib qolganmiz. Masalan, O‘zbekistonda qishloq xo‘jaligi islohoti aholining ish bilan ta’minlanishi uchun katta imkoniyatdir. Lekin...Hukumatlarimizdan bir-birining oldida o‘zini ko‘rsatish o‘rniga, hamkorlikni boshqa bosqichga olib chiqishlarini so‘ragan bo‘lardim. Chunki bizda haqiqiy umumiy manfaatlar mavjud.Rossiya siyosati ko‘p holatlarda bizni bo‘lib tashlash va hukmronlik qilishga qaratilgan. Shuning uchun bir-birimiz bilan hamkorlik qilishning yo‘llarini izlashimiz kerak, buni yangi maqomga chiqarishimiz kerak. Davr chaqirig‘i bu. Rossiya bilan do‘stlik, odatda, muammolarni keltiradi. Lekin agar biz – mintaqadagi mamlakatlar do‘st bo‘lsak, Rossiya bilan bo‘ladigan bu muammolarni hal qila olamiz. Zero, mamlakatlarimizning jami aholisi Rossiya bilan solishtirish mumkin bo‘lgan holga kelib qolgan.— Katta rahmat.— Suhbatlashishdan hamisha xursandman, Shokir."
https://kun.uz/uz/news/2022/10/28/ozbekneftgaz-ishchi-guruh-azolari-tomonidan-uzbekistan-gtl-zavodida-kuz-qish-mavsumiga-tayyorgarlik-ishlari,2022-12-01 20:18:03.174085,"Tashrif mobaynida, “O‘zbekneftgaz” AJ Boshqaruv raisi boshchiligidagi “Ishchi guruh” a’zolari tomonidan “Uzbekistan GTL” zavodining II navbati qurilmalarida olib borilayotgan texnologik jarayonlari joyiga chiqqan holda o‘rganildi.Shu jumladan, 10-sonli havo ajratish qurilmasining II navbati asosiy sovitkichi ekspluatatsiya jarayonlari bilan yaqindan tanishdilar.Qurilmalarda ekspluatatsiya davrini uzaytirish uchun o‘rganishlar olib borish va qurilmalarda faoliyat yuritayotgan xodimlarning doimiy ravishda bilim va malakalarini oshirib borishga qaratilgan ko‘rsatmalar berildi.Shundan so‘ng, “Uzbekistan GTL” zavodini asosiy qurilmalaridan biri hisoblangan Fisher-Tropsh reaktorida olib borilayotgan texnologik jarayonlar, katalizatorlarni yuklash va kuz-qish mavsumiga tayyorgarlik ishlari atroflicha ko‘rib chiqildi.Bundan tashqari, Boshqaruv raisi tomonidan GTL zavodining ishlab chiqarish jarayoni uchun zaruriy hisoblangan 60-sonli vodorod ishlab chiqarish qurilmasining asosiy issiqlik almashtirgichi ekspluatatsiya jarayoni va vodorod ishlab chiqarish joriy holati o‘rganildi. Tashrif yakunida Boshqaruv raisi zavodning ishlab chiqarish jarayonini bir maromda va xavfsiz olib borish va kuz-qish mavsumida iste’molchilarga o‘z vaqtida va sifatli yonilg‘i mahsulotlarni yetkazib berilishi bo‘yicha zaruriy ko‘rsatmalar berildi.Boshqaruv raisi “Uzbekistan GTL” zavodida bugungi kunga qadar umumiy hisobda 145 ming tonnadan ortiq sintetik yoqilg‘i mahsulotlari ishlab chiqarilganligini va uzluksiz ravishda O‘zbekiston Respublikasi tovar-xomashyo birjasi savdosi platformasi orqali realizatsiya qilinayotganligi va iste’molchilarga yetkazib berilayotganligini alohida e’tirof etdi.Eslatib o‘tamiz, zavodda yiliga 3,6 milliard metr kub tabiiy gaz qayta ishlanib, qiymati 1 milliard dollardan ziyod bo‘lgan 1,5 million tonna tayyor suyuq mahsulotlar ishlab chiqariladi. Jumladan, 307 ming tonna aviakerosin, 724 ming tonna dizel yoqilg‘isi, 437 ming tonna nafta, 53 ming tonna suyultirilgan gaz tayyorlanadi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/10/28/aqsh-bilan-madaniy-boylikka-doir-muhim-bitim-imzolanadi,2022-12-01 20:18:04.818319,"AQSh elchixonasi matbuot xizmati xabariga ko‘ra, mehmonlar O‘zbekiston turizm va madaniy meros vazirligi, bojxona qo‘mitasi, bosh prokuratura va boshqa manfaatdor tashkilot vakillari bilan madaniy mulk bo‘yicha kelishuvga erishish uchun yo‘l xaritasi yaratish haqida gaplashdi.«Biz O‘zbekistonga kelib, uning boy madaniy merosini o‘z ko‘zimiz bilan ko‘rishdan juda xursandmiz va hukumatning uni asrab-avaylash, muhofaza qilish borasidagi sa’y-harakatlarini olqishlaymiz», – dedi Madaniy meros markazi direktori Erik Katalfamo.Bu borada bitim imzolanishi madaniy boyliklar ma’lum bir turlarining Qo‘shma Shtatlarga import qilinishi borasida cheklovlarni yuzaga keltirib, o‘zaro hamkorlikni kengaytirishga zamin hozirlaydi. Import cheklovlari esa talon-toroj qilingan obektlarning AQShga kirishiga to‘sqinlik qiladi va ularni mamlakatga qaytarishni osonlashtiradi.Davlat departamenti tizimidagi Madaniy meros markazi madaniy boyliklarni noqonuniy savdodan himoya qilish hamda xalqaro ko‘rgazmalar va tadqiqot uchun madaniy boyliklarning qonuniy almashinuvini rag‘batlantirish bo‘yicha Vashington siyosatini ishlab chiqishda asosiy rol o‘ynaydi.Hozirga qadar 25 ta davlat AQSh bilan madaniy mulk to‘g‘risida bitim tuzgan. Bitim tuzish haqida qaror qilishdan avval Madaniy meros markazi odatda talabgor mamlakat madaniy merosi bo‘yicha chuqur tadqiqotlar olib boradi.Qo‘shma Shtatlar O‘zbekiston madaniy merosini muhofaza etishga asosan AQSh elchilarining madaniy merosni asrash jamg‘armasi (AFCP) orqali ko‘mak ko‘rsatib kelmoqda.Jamg‘arma 2001 yildan buyon O‘zbekistonda 14 ta loyiha, jumladan, Xivadagi XIX asrga oid Toshhovli saroyini saqlab qolish, Buxoro, Samarqand va Toshkentdagi bir qancha kolleksiya va tarixiy binolarni asrab-avaylash uchun qariyb 900 ming dollar mablag‘ ajratdi.Buxorodagi Ark davlat muzey-qo‘riqxonasidagi tosh asri va o‘rta asrlarga oid 700 dan ziyod arxeologik artefakt hamda Afrosiyob muzeyida (Samarqand) saqlanayotgan «Elchilar» deb nomlangan noyob surat ham ushbu jamg‘arma ko‘magida ta’mirlangan."
https://kun.uz/uz/news/2022/10/28/alisher-navoiy-nomidagi-milliy-kutubxona-1-noyabrdan-tun-u-kun-ishlaydigan-rejimda-ish-boshlaydi,2022-12-01 20:18:06.328671,"Yoshlar ishlari agentligi rahbarining yozishicha, Milliy kutubxona 1 noyabrdan test rejimida uzluksiz ishlaydi.“Talablaringizga ko‘ra, Milliy Kutubxona 1 noyabrdan test rejimida 24/7 ishlashni boshlaydi. Tartiblari haqida alohida matbuot anjumani ham reja qilinmoqda”, – deb yozdi u Twitter’dagi sahifasida.Eslatib o‘tamiz, sal oldinroq tarmoq foydalanuvchilaridan biri Yoshlar ishlari agentligi rahbari Alisher Sa’dullayevga Milliy kutubxonani 24/7 soat ishlaydigan qilish taklifini yozib qoldirgandi va agentlik rahbari tez orada kutubxona tun-u kun ishlaydigan joyga aylanadi degan ma’noda tvit qo‘ygandi.Ma’lumot uchun, Alisher Navoiy nomidagi O‘zbekiston Milliy kutubxonasi dushanba-juma kunlari ertalabki soat 9:00dan kechki soat 20:00gacha, shanba-yakshanba kunlarida esa soat 9:00dan soat 17:00gacha ishlab kelayotgandi."
https://kun.uz/uz/news/2022/10/28/fotoreportaj-toshkentda-kuz-tarovati,2022-12-01 20:18:07.866035,Kun.uz ana shu go‘zallikning suratlardagi ifodasini taqdim etadi. 
https://kun.uz/uz/news/2022/10/28/ozbekneftgaz-uzbekistan-gtl-zavodida-talim-ishlab-chiqarish-klasterida-yoshlarning-orni-mavzusida-respublika-ilmiy-texnikaviy-anjuman-otkazilmoqda,2022-12-01 20:18:09.284970,"Mazkur anjuman O‘zbekiston Respublikasi Prezidenti Shavkat Mirziyoyevning joriy yil 7 iyuldagi “Neft va gaz sohasida ta’lim-ishlab chiqarish klasterini tashkil etish chora-tadbirlari to‘g‘risida”gi PQ-309-sonli qarori hamda “O‘zbekneftgaz” AJ Neft va gaz sohasida ta’lim-ishlab chiqarish klasterini faoliyatini muvofiqlashtiruvchi kengashi yig‘ilishida belgilangan topshiriqlar ijrosini ta’minlash maqsadida tashkil etildi.Unda Respublikaning 15 tadan ortiq Oliy ta’lim va ilmiy tekshirish institutlaridan 100 tadan ortiq yosh olimlar va mutaxassislar qatnashishdi.Anjumanni “O‘zbekneftgaz” AJ Boshqaruv raisi Mehriddin Abdullayev kirish so‘zi bilan ochib berdi hamda neft va gaz sanoatini yuqori malakali kadrlar bilan ta’minlash, mazkur sohada ta’lim, ilm-fan va ishlab chiqarish o‘rtasida o‘zaro integratsiyani yo‘lga qo‘yish, ilm-fan yutuqlarini ishlab chiqarishga to‘g‘ridan to‘g‘ri tatbiq qilish bugungi kungi eng asosiy vazifalardan biri ekanini ta’kidladi.Ta’lim va ilmiy-izlanish tashkilotlari rahbar hamda mutaxassislari, talaba va izlanuvchilar, yana bir tomondan esa ishlab chiqarish korxonalari mutaxassislari bir jamoa bo‘lib bu anjumanda ishtirok etayotganining o‘zi dastlabki yutuq deb bilaman, deb ta’kidladi Mehriddin Abdullayev.Bugungi anjumanning maqsadi – neft va gaz sohasida har uch tomon, ya’ni Hukumat, ta’lim, ilm-fan sohasi va ishlab chiqarish korxonalari o‘rtasida o‘zaro integratsiyani yo‘lga qo‘yish, har tomonlama aloqalarni rivojlantirish, neft va gaz ishlab chiqarish jarayonlarini takomillashtirish bo‘yicha innovatsion texnologiyalar bilan tanishish, shuningdek boshqa dolzarb mavzular bo‘yicha muhokamalar o‘tkazish uchun yagona maydon yaratishdir.Yuqorida qayd etilgan qarorda belgilangan vazifalarning bajarilishini ta’minlash maqsadida bugungi kunda “O‘zbekneftgaz” jamiyatining 3 ta ishlab chiqarish korxonalari, 6 ta ta’lim tashkiloti va 4 ta ilmiy-tadqiqot va malaka oshirish muassasalaridan iborat Neft va gaz sohasidagi ta’lim-ishlab chiqarish klasteri tashkil etildi.Oliy ta’lim tashkilotlarining o‘quv jarayonlariga ishlab chiqarish korxonalarining 20 nafar malakali va tajribali mutaxassislari jalb qilindi, 1318 nafar talaba hamda 48 nafar professor-o‘qituvchilar va ilmiy xodimlar ishlab chiqarish korxonalarida amaliyot va stajirovka o‘tishi tashkil etildi, 27 nafar iqtidorli talabalari uchun ishlab chiqarish korxonalari stipendiyalari joriy etildi.“O‘zbekneftgaz” AJ tomonidan ishlab chiqarish korxonalarining 24 nafar xodimiga bakalavriaturada va 6 nafar xodimiga magistraturada o‘qish uchun tavsiyanoma berildi va shartnoma to‘lovlari ishlab chiqarish korxonalari tomonidan amalga oshiriladi. Sho‘rtan gaz kimyo majmuasiga tegishli bo‘lgan Xodimlarni qayta tayyorlash va malakasini oshirish o‘quv markazi “UNG training” korxonasi tasarrufiga o‘tkazildi va “O‘zbekneftgaz” AJ mablag‘lari hisobidan o‘quv markazi binosini to‘liq rekonstruksiya qilish hamda zamonaviy talablar asosida jihozlash ishlari amalga oshirilmoqda.O‘quv markazining ta’lim jarayoniga chet ellik mutaxassislarni jalb qilish yuzasidan Rossiya Federatsiyasining I.M.Gubkin nomidagi neft va gaz universiteti hamda Kogalym politexnika texnikumi bilan o‘zaro hamkorlik memorandumlari imzolandi. “O‘zbekneftgaz” AJ Boshqaruv raisi tashabbusi bilan anjumanda qatnashayotgan yosh olimlarni rag‘batlantirish maqsadida uchta nominatsiya bo‘yicha “Eng yaxshi amaliy loyiha”, “Eng yaxshi innovatsion loyiha” va “Eng yaxshi yosh olim” yo‘nalishlari bo‘yicha hamda seksiyalar g‘oliblarini aniqlash yuzasidan tanlovlar o‘tkaziladi. G‘olib va sovrindorlarga mukofot va esdalik sovg‘alari topshiriladi.  Tadbirning ikkinchi kunida ishtirokchilar uchun “Uzbekistan GTL” korxonasining ishlab chiqarish jarayonlari hamda zamonoviy kimyoviy laboratoriyasi moddiy texnik bazasi bilan yaqindan tanishtirish uchun ekskursiya tashkil etiladi.Anjuman kun tartibiga ko‘ra, 28 oktabr kuni tanlov natijalari hamda “Uzbekistan GTL” zavodi tomonidan talaba yoshlarni yuqori salohiyat va istiqbolga ega bo‘lgan mutaxassis etib tarbiyalashga munosib hissa qo‘shayotgan Oliy ta’lim muassasalarining ilmiy-pedagog xodimlarini qo‘llab-quvvatlash va rag‘batlantirish maqsadida birinchi bor o‘tkazilayotgan “Eng fidoyi ustoz” tanlovi g‘oliblari taqdirlash marosimlari o‘tkazildi.Bundan tashqari, Anjuman dasturidan o‘rin olgan yalpi yig‘ilish va 4 ta shu’ba yig‘ilishida “Geologiya-qidiruv ishlari va neft-gaz konlarini ishlatishdagi innovatsiyalar”, “Neft va gazni qayta ishlash bo‘yicha innovatsion tadqiqotlar”, “Neft va gaz kompleksida barqaror rivojlanish (ESG) tizimini takomillashtirish” va “Neft va gaz sohasida raqamlashtirish tizimini takomillashtirish” mavzulari bo‘yicha yosh olimlar va ekspertlar o‘zaro tajriba almashishadi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/10/28/toshkent-viloyati-sudining-iqtisodiy-ishlar-boyicha-hayati-raisi-ishdan-olingani-haqidagi-xabarlarga-izoh-berildi,2022-12-01 20:18:10.841029,"Sudyalar oliy kengashi matbuot xizmati Toshkent viloyati iqtisodiy sudlov hay’ati raisi vazifasidan ozod etilganiga oid internetda tarqalgan xabarlarga izoh berdi. Shuningdek, bayonotda Zangiota tumanlararo iqtisodiy sudining 20 mlrd so‘m soliq qarzini undirish haqidagi hal qiluv qarori apellyatsiya instansiyasida bekor qilinib, ish yuritish tugatilgani haqidagi iddaolarga ham aniqlik kiritilgan.Ta’kidlanishicha, Zangiota tumanlararo iqtisodiy sudining “N” MChJdan 20 mlrd so‘mdan ko‘proq qo‘shimcha hisoblangan soliq to‘lovlarini undirish haqidagi hal qiluv qarori Toshkent viloyati sudining iqtisodiy ishlar bo‘yicha hay’atida bekor qilingan. Biroq internetda yozilganidek, ish yuritish tugatilmagan, balki da’voni rad etish haqida yangi qaror qabul qilingan.“Yana bir aniqlikki, viloyat sudining mazkur qarori Oliy sud tomonidan bekor qilinib, birinchi bosqich sudining hal qiluv qarori o‘z kuchida qoldirilgan.Shu jarayonda Toshkent viloyat sudi iqtisodiy ishlar bo‘yicha sudlov hay’atiga nisbatan xususiy ajrim chiqarilishi ortidan xizmat tekshiruvi o‘tkazilgan.O‘tkazilgan xizmat tekshiruvi natijasidan kelib chiqib, intizomiy jazo qo‘llash masalasi ko‘rib chiqilmoqda”, deyiladi kengash matbuot xizmati tomonidan e’lon qilingan rasmiy axborotda.Avvalroq Toshkent tumanlararo iqtisodiy sudining bir nafar va Zangiota tumanlararo iqtisodiy sudining ikki nafar sobiq sudyalari jinoyat ishi doirasida ehtiyot chorasi sifatida qamoqqa olingani ma’lum bo‘lgandi.Toshkentda noqonuniy egallangan yer uchastkalari bo‘yicha ishlarni manfaatdorlar foydasiga hal qilib berganlikda gumonlanayotgan ikki sudya ustidan jinoyat ishi ochilgandi.2021 yilda 220 nafar sudya intizomiy javobgarlikka tortilgan bo‘lib, shundan 19 nafari vazifasidan bo‘shatilgan."
https://kun.uz/uz/news/2022/10/28/ayolning-baxtsizligi-notogri-tarbiya-oqibati,2022-12-01 20:18:12.230858,"Ajrimlar sonining oshayotgani jamiyat rivojini o‘ylagan har bir shaxsni xavotirga solishi tabiiy.Muammoni yoshlarning dunyoqarashi mos kelmasligi, oilaviy an’analar, urf-odatlar, uchinchi shaxs aralashuvidan izlaymiz. Ko‘p hollarda esa yoshlarni oilaga tayyorlashda qanday xatoga yo‘l qo‘yganimiz haqida bosh qotirmaymiz.“Erga tegsang, ering ruxsat bersa, keyin sochingni kesasan, ungacha tegma. Ering ruxsat bersa, o‘qishga kirasan, hozir o‘qitganim bilan ishlatadimi yo‘qmi. Egangga topshirgunimcha to‘y-po‘y dema, ering ruxsat bersa keyin boraverasan... Hali qanaqa qaynonaga tushasan – xudo biladi, qaynonang nima desa shuni qil, bidir-bidir qilib gap qaytarma, ertaga qaynonang bir tepib quvvoradi...”Bu gaplar tez-tez qulog‘imizga chalinib turadi. Lekin negadir tabiiy qabul qilamiz. Aslida-chi, bunday gaplar katta hayot bo‘sag‘asida turgan qizning psixologiyasiga qanday ta’sir qiladi?Psixolog Shahnoza Jumaqulova bilan shu xususda suhbatlashdik.“Qo‘rqitib katta qilingan bo‘lsa, qanday qilib mehr beradi?”— Qiz bola kelin bo‘ladigan xonadoniga qo‘rquv bilan boradigan bo‘lsa, u qaynonasini jallod obrazida ko‘radi. Avvalo oilaga mehr bilan, do‘stlik bilan borish kerak. Ona qiziga hayotning past-balandlarini do‘st sifatida o‘rgatadigan bo‘lsa, o‘shanda tarbiya to‘g‘ri ketadi. Bizda ko‘pincha qiz bolani oilaga tayyorlashga urg‘u berishadi. Aslida esa farzandni yetuklikka, ya’ni hayotga, qiyinchiliklarga chidamli qilib tarbiyalash kerak.Nima desa xo‘p deydigan qiz bolani tarbiyalaydigan bo‘lsak, uning chiroyidan boshqa obro‘si bo‘lmaydi. U faqat xo‘p-xo‘p deydigan bo‘lsa, turmush o‘rtog‘i u bilan fikrlashish jarayonida undan bir aqlli fikr ololmaydi. Bunday ayol qo‘rquv bilan yashaydi. Qo‘rquvda yashagandan keyin u qanday qilib mehr beroladi?Xo‘p deyishi mumkin, ko‘nishi mumkin o‘sha vaziyatga, lekin bu yolg‘on munosabat bo‘ladi. Chunki u ich-ichidan aldayotgan bo‘ladi. Borgisi, qilgisi kelmagan ishiga ham xo‘p deydi, lekin ichida norozilik bo‘ladi. Keyinchalik u kelinning xizmatini haq to‘lanmaydigan xizmat sifatida qabul qiladi. Bu narsa sekin-asta 30 yosh krizisini keltirib chiqaradi.Psixologiyada 30 yosh krizisi degan tushuncha bor. Hech kim bir umr bola bo‘lib qolmaydi. Asta-sekin aqlini ola boshlaydi. Aql yoshiga yetganidan keyin asta-sekin atrofdagilar bilan o‘zini solishtiradi. Men nima qilyapman o‘zi deydi. O‘ziga savol bera boshlaydi: nega men bunday yashayapman, nega menda baxt yo‘q, nega meni tushunadigan inson yo‘q? O‘zini xizmatkordek his qilish, o‘z fikri yo‘qligi uni ich-ichidan qalban ezishni boshlaydi.“Oila nimaligini tushunmaganim uchun noto‘g‘ri insonni tanlab qo‘yganman”Mavzu yuzasidan suhbatdosh ayollardan biri o‘z boshidan o‘tganlarni shunday hikoya qilib berdi:— Hatto sinfdoshlar bilan parkka borishimga ham ruxsat yo‘q edi, har tomonlama cheklov qo‘yilgandi. Shunaqa deyaverganlaridan keyin: “Erga tegsam, maza qilib xohlagan joyga borarkanman”, degan tushuncha shakllangan va vaqtli erga tegib ketganman. Hali oila nimaligini tushunmasdim. Oqibatda noto‘g‘ri insonni tanlab qo‘yganman, ajrashib qutuldim.Qizimga iloji boricha erkinlik beraman. Lekin uni ham doim onam cheklab tashlaydilar, hatto o‘g‘lim ko‘chaga chiqishiga yarim soat vaqt beradilar. Qancha gapirganman unaqa qilmang deb, befoyda baribir. To‘g‘ri, yomon bo‘lsin deb qilishmaydi, lekin yaxshilik ham chiqmaydi bunaqa cheklovlardan. O‘z taqdirimda tushunganman.Bolalarga yoshlikdan o‘z fikriga ega bo‘lishni, o‘z fikrini chiroyli qilib aytishni o‘rgatish lozimPsixolog Shahnoza Jumaqulova:— “Xo‘p-xo‘p”lar asosida o‘z fikriga ega bo‘lmay ulg‘aygan qiz: “Turmushga chiqsam, erkinlikka, mustaqillikka erishaman”, deb o‘ylaydi. Hech kim menga xo‘jayinlik qilmaydi, o‘zim bilganimni qilaman, deb o‘ylaydi. Baxtiga, agar turmush o‘rtog‘i voyaga yetgan inson bo‘lsa, jufti ham voyaga yetadi. Agar u ham bola pozitsiyasidagi yigit bo‘ladigan bo‘lsa, ziddiyatli vaziyat kelib chiqadi.Boshqa fikr, boshqacha tasavvur bilan kelgan kelin, butunlay boshqacha munosabatni ko‘rganidan keyin unda emotsional yonish bo‘ladi. 2-3 farzandli bo‘lganidan keyin, hatto farzandlariga qaragisi kelmay qoladi, uy ishlaridan soviydi. Keyin o‘zining fikrini aytishga o‘tadi. Aytganda ham yig‘ib-yig‘ib bitta portlaydi. Fikrini andishasizlik bilan aytib qo‘yadi. Tabiiyki, janjal kelib chiqadi.Agar biz farzandlarimizni yoshlikdan o‘z fikrini chiroyli qilib aytishga o‘rgatsak, vaziyatdan chiroyli chiqib ketish yo‘llarini o‘rgatib uchirma qiladigan bo‘lsak, shaxsiy fikrini odob bilan ayta oladi. U tushuna boshlaydi, qachonki mehr bergandagina o‘ziga mehr qaytishini.O‘z fikriga ega qiz o‘rtoqlari maslahat bersa, o‘sha maslahat to‘g‘ri yoki noto‘g‘ri ekanini sintezlashga o‘rganadi. Har kimdan maslahat olavermaydi. Ish faoliyatimda ko‘p guvoh bo‘laman. Oilalar muammosi bir-biriga o‘xshash bo‘lishi mumkin, lekin hech qachon aynan bir xil bo‘lmaydi. Tabiiyki, uning yechimi ham boshqacha bo‘ladi. Bir oilani asrab qolishga qaratilgan chora, ikkinchisiga to‘g‘ri kelmaydi. Har bir oilaning muammosi ham, yechimi ham o‘sha oila uchun individualdir.O‘zini tushunmagan inson o‘zgani ham tushunolmaydi. Faqat xo‘p-xo‘p deb yashash bu zombi usuliga o‘xshaydi. Ona qiz bolaga nazoratchi yoki dugona bo‘lib emas, balki do‘st bo‘lib yaqinlashishi kerak. Oilada uyat tushunchasi ham bo‘lishi kerak. Fikrini aytish uyat emas, ovozini balandlatish uyat kabi uyatning chegarasini tushuntiradigan bo‘lsak, o‘shanda qiz bola o‘zini nafis tutishni o‘rganadi. O‘shanda qiz bolaning nafisligi ichida dadillikni, o‘z fikri borligini his qilasiz.“Oddiy masalalarda ham beixtiyor erimdan ruxsat so‘rayman”Yana bir suhbatdoshimiz quyidagicha hikoya qiladi:— Yoshligimda xuddi shunaqa bo‘lgan: qachon erga tegsang, o‘shanda ering ruxsat bersa, sochingni kesasan, qoshingni terasan, deb onam nuqul taqiq qo‘yardilar. Sinfdoshlar yo kursdoshlar bilan biror joyda aylanishga bormoqchi bo‘lsam, turmushga chiqqaningdan keyin ering ruxsat bersa butun dunyoni aylanmaysanmi, derdilar.Turmushga chiqqanimdan keyin nima qilmoqchi bo‘lsam beixtiyor erimdan so‘rardim. Unday qilsam maylimi, bunday qilsam maylimi, bu ko‘ylayni kiysam maylimi... Bir kuni turmush o‘rtog‘im aytdilar: “Sen o‘zing kap-katta odamsan, o‘zing fikrlashing kerak, bu – sening xohishing”. Shunda miyamda salyut otilgan desam ham bo‘ladi, rosa xursand bo‘lib ketganman.Shunday bo‘lsa ham, haligacha nimadir qilmoqchi bo‘lsam, beixtiyor ruxsat so‘rayman, bu narsa menda odat bo‘lib shakllanib qolgan.Aqlini tanigan erkak agar ayolining o‘z fikri yo‘qligini ko‘rsa, unga o‘zini o‘zi tarbiyalashiga imkon berishi kerak— Qiz bola o‘z fikriga ega bo‘lmasa, qanday qilib o‘z fikriga ega bo‘lgan o‘g‘il farzandni tarbiyalaydi? Har bir erkak kishining o‘z fikri bo‘lishi kerak bo‘lsa, o‘sha tarbiyani o‘z fikriga ega bo‘lgan ona beradi.Psixologiyada ikki xil pozitsiya fikrlash bo‘ladi: bolacha fikrlash, voyaga yetgan inson darajasida fikrlash. Bolacha fikrlash “xohlayman, xohlamayman” yoki xo‘p deydigan, qaysar fe’lli bo‘ladi. Ulg‘aygan inson esa o‘z fikriga ega bo‘ladi. Qandaydir gap eshitsa, darrov xulosa chiqarmay, mulohaza qiladi. Muammoga duch kelganda diqqatini aybdorni qidirishga emas, yechimga qaratadi.Nega oilalarda oxirgi paytda xiyonat mavzusi ko‘tarilib ketyapti? Ayol kishi aytadi, hamma narsam joyida: uy-ro‘zg‘or tutishim, tashqi ko‘rinishim, o‘zimni tutishim, nega turmush o‘rtog‘im xiyonat ko‘chasiga kiraveradi?Bunday ayol o‘zining me’yor tushunchasini bilmaydi. Xo‘p tushunchasi bo‘ladi. Gaplashganda, fikrlashganda ayol fikr bildirolmaydi. Hamma narsa uchun qarorni erkak kishi chiqarganidan keyin er ayoliga xizmatkordek qarashni boshlaydi.O‘z navbatida, xiyonat ko‘chasiga kirgan erkak ham voyaga yetgan shaxs darajasida bo‘lmaydi, chunki unda o‘zini o‘zi tarbiya qilish yo‘q.Agar erkak o‘z fikriga ega shaxs bo‘lsa, ayolining o‘zini o‘zi tarbiyalashiga yo‘l qo‘yib berishi kerak. Uni tinglashi kerak. Oilada juftlardan biri voyaga yetgan shaxs bo‘lsa, ikkinchisi ham albatta voyaga yetadi. Agar unday bo‘lmasa, mutaxassisga murojaat qilish kerak.Charos Mannonova suhbatlashdi."
https://kun.uz/uz/news/2022/10/28/sotishga-uyimiz-biror-arzirli-narsamiz-bolsa-edi-yoqchilik-oldida-ojiz-onalar-nolasi,2022-12-01 20:18:13.667778,"“Aya, men qachon maktabga boraman?”Ikki yil intiq kutib topgan farzandini yeru ko‘kka ishonmaydigan Jumaxol opa qizalog‘ining bu dardga chalinishini xayolining ko‘chasiga ham keltirmagan. Uchinchi farzandi tug‘ilgunicha shifoxonada — qizining oldidan jilmadi. Farzandini davolatish uchun hatto sotishga uyi ham yo‘q.“Yetti yildan beri ijarada turamiz. Uy-joyimiz yo‘q. Otasi doimiy ishda ishlay olmaydi. Revmatizmi bor. Faqat issiq kunlari ishga chiqadi.Kun-tun bolamga termulib o‘ylayman faqat. Mening bolam ham maktabga chiqarmikan, tengdoshlaridek chopqillab yurarmikan?..”, deydi onaizor o‘kinch bilan.Bu yil bolasi tengilar maktabga chiqqanini ko‘rib, ayolning yuragi eziladi.“Aya, men qachon maktabga boraman, deydi. Uyda ta’lim oladigan bo‘ldi. Bir haftada ikki kun. Lekin shunga ham charchab qolyapti.Lablarigacha oqarib, shishib ketadi. Ikki kurs davolatdik. Uchinchisiga qurbimiz yetmay qoldi. Hech narsa yemay qo‘ydi. Bu kasallikni dushmanimgayam ravo ko‘rmayman”, deydi Jumaxol opa ko‘z yoshlarini artib.Farangiz Abdug‘aniyevaga oid ma’lumotlar:Humo: 9860 0803 0952 9461 onasi Jumaxol Rasulova nomidaManzil: Sirdaryo viloyati, Mirzabod tumani, Navro‘z mahallasi, Taraqqiyot ko‘chasi 2-uy.“Kunlar sovisa, yuragim bezillaydi”Qish kelishi ko‘pchilik onalarni tashvishga soladi. Ayniqsa, bolaga issiq kiyim, etik olish kerak, uyni isitish kerak... Lekin Sayyora opaning xavotiri boshqa narsadan. U xasta qizalog‘ining qiynalishidan qo‘rqadi.“Kunlar soviyversa yuragim bezillaydi. Immuniteti past, og‘rib qolishidan qo‘rqaman. Ikki marta kovid o‘tkazdi. Hatto issiq yozda ham shamolladi. Eng og‘ir hadik – davolash samara bermay, ilik ko‘chirish zarurati tug‘ilgani bo‘ldi. Bu juda murakkab operatsiya ekan va katta mablag‘ kerak bo‘larkan”.Sayyora opaning qizi Malikaxon ham bu yil maktab yoshiga yetdi. Lekin asosiy vaqti shifoxonada o‘tayotgan qizaloq uy ta’limini olishga ham ulgurmayapti.“O‘zim o‘qituvchi bo‘lib ishlayman. Bir yildan beri qizim bilan bo‘lib, ishlamayapman. Turmush o‘rtog‘im el qatori chet elda ishlaydi. Yaqindan jigarida ham muammolar paydo bo‘la boshladi. Oladigan ukollari og‘irlik qilibdi. Endi jigari uchun ham davolatishni boshladik”, deydi Sayyora opa qizalog‘iga termulib.Malikaxon Erkinovaga oid ma’lumotlar:O‘zkard: 6262 9100 6266 4230 onasi Sayyora Asatullayeva nomidaManzil: Andijon viloyati, Izboskan tumani, Poytug‘ shahar, Yangi asr 13-uy.“Sotishga uyimiz, biror arzirli narsamiz bo‘lsa edi”Ayolning joni qirqta bo‘ladi, deyishadi. Yo‘qchilikkayam, xastalikkayam chidaydi. Eri bilan yelkama-yelka ro‘zg‘or aravasini ham tortadi. Ammo farzandi xastalansa, qirq joni ham uzilib kegandek bo‘ladi. Jayna opa ham shunday ayollardan biri.“Erim ham o‘zim ham ishsizman. Qizim kasallangunga qadar bozordan sut-qatiq olib kelib qo‘shnilarimga sotib kun kechirardim. To‘qqiz yildan beri ijarada turamiz. Qizimning mazasi bo‘lavermagach, shifoxonaga olib bordik. Og‘zi-burnidan tinimsiz qon kelaverdi. Zudlik bilan reanimatsiyaga yotqizishdi. Keyin Nukusga olib borishimizni aytishdi. Qo‘limda 35 ming pulim qolgan, nima qilishni bilmayman. Qarindosh-urug‘ yordami bilan qaynonam ikkimiz qizimni Toshkentga olib keladigan bo‘ldik. Poyezdga chiqarkanmiz bolam otasini quchoqlab olgan. Siz ketmasangiz men ham bormayman, deb yig‘laydi. Otasi ham ko‘z yoshlarini tiya olmaydi. Birga kelaman desa pulimiz yo‘q, nima qilishni bilmaymiz”, deydi Jayna opa o‘kinch bilan.Uydagilari Nukusdayoq bolasining kasalligi haqida xabar topadi, lekin xotinining yuragi kasalligi bois unga aytisholmaydi. Kasalni yashirganing bilan isitmasi oshkor qiladi, deyishadi. Jayna opa qizi haqidagi haqiqatni Toshkentda eshitadi.“Tekshiruvlardan keyin doktor qizimda kasallik aniqlanganini aytganda o‘zimni bilmay yiqilib tushdim. Uydagilar Nukusdaligimizdayoq buni bilgan, yuragimning mazasi yo‘qligi uchun aytishmagan ekan. Yig‘layman-yig‘layman, o‘zimni hech to‘xtatolmayman. Qaniydi, uyimiz bo‘lsa-yu, sotib bolamni davolatsam, yoki sotishga arzigulik biron narsamiz bo‘lsa. Qizimning azoblanayotganini ko‘rib turib hech narsa qilolmaslikdan og‘iri yo‘q, men uchun”. Hurliman Boltaboyevaga oid ma’lumotlar:O‘zkard: 8600 0609 6911 8976 onasi Jayna Xolmurotova nomidaManzil: Qoraqalpog‘iston Respublikasi, Kungrad tumani, Altin ko‘l posyolkasi, X. Redjyepov 11-uy. 45 kun jazirama asfaltda bolasining tuzalishini kutdi...Ona-ku ona, bolasining dardi otalarni ham yiqitadi. Shohigul opa nabirasining xastaligi sabab o‘g‘li ham sog‘lig‘ini yo‘qotganidan yurak-bag‘ri kuyib ketyapti.“Bolamning to‘rt qizdan keyin tilab-tilab olgan o‘g‘li edi. Tinimsiz mazasi bo‘lavermagach shifokor analiz qilib ko‘rdi. O‘g‘limga analiz javoblarini ko‘rsatib, bolang oqqon bo‘lib qolibdi, peshonang sho‘r ekan, buni tez Toshkentga olib bor, deb aytdi. Doktor ham yig‘lab yubordi.O‘shanda tungi 11 edi. Kechasi bo‘lishiga qaramay bolam yo‘lga tushdi. Doktorlar bu bo‘lmaydi, qaytarib olib ketaveringlar, debdi. Shu gapni eshitib bolamning miyasiga qon quyilibdi. Sarg‘ayma, boshidan gematoma orttirib oldi bolam sho‘rlik.45 kun jazirama asfaltda bolasining tuzalishini kutdi. Qayt bolajonim, deb yolvordim. Ona, bolam bo‘lmasa menga hayot kerak emas, deb bir qadam siljimadi. Hovlisini, bor mol-holini sotdi. Xudoga shukur doktorlar ancha yaxshi qilib berishdi”, deydi ham nabirasi ham bolasiga kuyinayotgan onaizor.Jismoniy tarbiya o‘qituvchisi bo‘lgan ota, bolasining xastaligidan so‘ng sog‘lig‘ini yo‘qotib, ishlashga yaroqsiz bo‘lib qoladi. Yusufjon tuzalishi uchun esa hali bir necha davolash bosqichlarini bosib o‘tishi kerak.   Yusufjon Eshpo‘latovga oid ma’lumotlar:O‘zkard: 8600 0602 5148 2114 bobosi Eshpo‘lat Saidov nomidaHumo: 9860 0825 2143 0775 buvisi Shohigul Sultonova nomidaManzil: Qashqadaryo viloyati, Kasbi tumani, Yuksalish mahallasi, Uchqun ko‘chasi 1-uy."
https://kun.uz/uz/news/2022/10/27/10-nafar-maktab-direktori-vatan-fidoyisi-kokrak-nishoni-bilan-taqdirlandi,2022-12-01 20:18:15.148706,"Unda xalq ta’limi tizimida amalga oshirilayotgan islohotlar, xususan pedagoglar kasbiy mahoratini oshirish, o‘quvchilarga sifatli ta’lim berish, to‘g‘ri kasb tanlash borasida maktab direktorlari mas’uliyati haqida so‘z bordi.Xususan, 2022 yil boshida prezidentimizning Qoraqalpog‘istonga tashrifi davomida bergan topshiriqlari asosida qo‘shimcha 23 ta maktabda ta’mirlash ishlari amalga oshirilmoqda, umuman olganda bu yil 70 ta maktabda qurilish-ta’mirlash ishlari olib borilmoqda.Qoraqalpog‘istonda birinchi bo‘lib “Mobil metodik guruhlar” faoliyati yo‘lga qo‘yilgan. 40 ta ta’lim darajasi past maktablar tanlab olinib, hududdagi oliy ta’lim muassasalari bilan birgalikda o‘qituvchilarga metodik yordam ko‘rsatish orqali ta’lim sifatini oshirish choralari ko‘rilmoqda.Muloqot chog‘ida Qoraqalpog‘istonda tizimda hali qilinishi lozim bo‘lgan ishlar ko‘pligi, maktablarda o‘quvchilarga zamonaviy bilimlarni berishda o‘qituvchilarda metodik mahorat yetishmayotgani, bir qator maktablarda ta’lim darajasi pastligi, 11-sinf o‘quvchilarini kasb-hunarga yo‘naltirish ishlarida muammolar mavjudligi, ayrim maktablarning ijtimoiy-ma’naviy muhiti yaxshi emasligi qayd etildi.Jo‘qorg‘i Kenges raisi respublika maktablarida ta’lim-tarbiya jarayonlarini yaxshilash yuzasidan maktab direktorlariga bir qator vazifalarni belgilab berdi.Uchrashuv so‘ngida ta’lim sifati ko‘rsatkichlari bo‘yicha yuqori natijalarga erishgan 10 nafar maktab direktori “Vatan fidoyisi” ko‘krak nishoni bilan taqdirlandi. Shuningdek, har bir tumandan bitiruvchilari oliy ta’lim muassasalariga kirishda eng yuqori natija ko‘rsatgan bittadan maktab direktori Jo‘qorg‘i Kenges tomonidan 10 mln so‘m pul mukofoti bilan taqdirlanadigan bo‘ldi.Muloqotda maktab direktorlarining xalq ta’limini yanada rivojlantirish bo‘yicha takliflari tinglandi."
https://kun.uz/uz/news/2022/10/27/kozi-kor-qulogi-kar-milliybank-samarqandda-fuqaro-yemagan-somsaga-pul-tolamoqda,2022-12-01 20:18:16.584030,"Aminov biz bilan suhbatda qarindoshi O.Mingboyev nomiga “Milliybank”ning Samarqand filialidan 350 mln so‘m kredit olinganini bildirdi. Biroq avvalboshdan o‘sha mablag‘ni qaytarish Aminovning zimmasida bo‘lgan. U bankning muammoli kreditlar bilan ishlash bo‘limi bosh mutaxassisi Dilshod Husaynovga naqd pul shaklida to‘lovni amalga oshirib kelganini aytmoqda.“Qarzdorlikni oyma-oy yopib kelardim. To‘lovni doimiy tarzda Husaynov orqali amalga oshirganman. Biror sabab bilan to‘lovni kechiktirsam, qo‘ng‘iroq qilardi va imkoniyatimga qarab 5-6 kun kechikish bilan bo‘lsa-da to‘lov qilgan kunlarim bo‘lgan. Naqd shaklda to‘laganim uchun ayrim holatda kvitansiya berardi, ayrim holatlarda yo‘q. To‘lovlarim bankka kirim qilinayotgandirki, meni hech kim bezovta qilmasdi. Chunki mendagi qarzdorlik bilan bevosita Husaynovning o‘zi ishlardi.Biroq 2022 yilning 20 aprel kuni bankdan Musobek ismli yigit telefon qildi. O‘zini Husaynovning o‘rniga tayinlanganini aytib, 2,5 yildan buyon bankka to‘lov qilinmayotganini bildirdi. Bankka borib, muntazam to‘lov qilib kelganimni aytdim va kvitansiya ko‘rsatdim. Xodimlar kvitansiya bankka tegishli ekanini tan olsa-da, kompyuterda to‘lovlar ko‘rinmayotganini aytishdi.Shundan keyin boshqa bo‘limga o‘tgan Husaynov bilan yuzlashdik, u kassada tushunmovchilik bo‘lgan deb, vaqt so‘radi. Shu-shu mendan qochib yurdi, bir necha marta telefonda gaplashdik, naf bo‘lmagach, prokuraturaga murojaat qilishimga to‘g‘ri keldi”, – deydi Davlat Aminov.Holatning ajoyibligi shundaki, Aminov bank ma’muriyatiga o‘zining qarzdor emasligini, muammo bankning o‘z xodimi aybi bilan yuzaga kelayotganini aytsa-da, “Milliybank” Samarqand filiali sudga da’vo kiritgan.Bank o‘z xodimining xatosini to‘g‘rilash, mijozni hurmat qilish o‘rniga, e’tiborni garovga qo‘yilgan hovliga qaratgan.Fuqarolik ishlari bo‘yicha Samarqand shahar sudi ishni “Milliybank” AJ Samarqand filiali foydasiga hal qilgan. 2022 yilning 14 iyuldagi hal qiluv qarori bilan 195 mln kredit, 109 mln muddati o‘tgan asosiy qarz, jami qariyb 399 mln so‘m qarzdorlik Olimjon Mingboyev (Davlat Aminovning qarindoshi) nomida turgan uyga qaratilgan.Davlat Aminov: “Sud bo‘lib o‘tganini ham bir necha kun o‘tib bildik, qatnashmaganmiz”, deyapti. Chunki xabarnoma kechikib yetib borgan.Aminov holat bo‘yicha Samarqand viloyati prokuraturasiga arz qilgan.Nizo yuzasidan Samarqand viloyati prokuraturasiga murojaat qildik. Prokuraturaga ko‘ra, “Milliybank” Samarqand filialining muammoli kreditlar bilan ishlash bo‘limi bosh mutaxassisi Dilshod Husaynovga nisbatan 2022 yilning 19 fevral kuni Jinoyat kodeksining 167-moddasi 3-qismi “a” bandi bilan jinoyat ishi qo‘zg‘atilgan. Jinoyat ishi bo‘yicha o‘tkazilgan tergov harakatlari davomida Jinoyat kodeksining 167-moddasi 3-qismi “a” bandi, 222-modda 1-qismi, 228-modda 3-qismi bilan ayblov e’lon qilinib, ehtiyot chorasi qo‘llangan. Olib borilgan dastlabki tergov harakatlari davomida ayblanuvchi D.Husaynovning ayblari obektiv dalillar bilan o‘z tasdig‘ini topgan. Jinoyat ishi 2022 yil 12 oktyabr kuni jinoyat ishlari bo‘yicha Samarqand shahar sudiga yuborilgan.Aminov bank xodimi Dilshod Husaynov bilan aynan shu masala yuzasidan qilingan suhbatlarning audio variantini Kun.uz'ga ham taqdim etdi.Masalaning yana bir og‘riqli tomoni bor. Davlat Aminov hozirgi vaqtda o‘sha sotib olingan hovlida ota-onasi bilan yashab kelayotgani va ularni endi Majburiy ijro byurosi ham bezovta qilayotganini aytmoqda. Sababi – hukm o‘qilgan. U endi nafaqat bank, balki sud va MIBning ham qosh-qovog‘iga qarashiga to‘g‘ri kelyapti.Muammo shundaki, bank rahbariyati o‘z xodimining ustidan jinoyat ishi ochilganini bila turib ham kreditni qaytarish bilan bog‘liq jarayonni to‘xtatgani yo‘q. Og‘irlikni aynan mijozning gardaniga qo‘ymoqda. Bank mijoz uchun emas, mijoz bank uchun xizmat qilmoqda...Isomiddin Po‘latov,
Kun.uz muxbiri."
https://kun.uz/uz/news/2022/10/27/luvr-ozbekiston-madaniyati-bilan-tanishish-uchun-oziga-xos-markazga-aylanadi,2022-12-01 20:18:17.961702,"Davlatimiz rahbari o‘z nutqida ikki mintaqa o‘rtasidagi o‘zaro aloqalarni mustahkamlash, jumladan, madaniy-gumanitar sohadagi hamkorlikni chuqurlashtirishga chaqirdi.«Yevropalik hamkorlarni mintaqamiz xalqlarining noyob tarixiy merosi, boy madaniyati va an’analari bilan keng tanishtirish maqsadida biz noyabr oyining ikkinchi yarmida Parijning Luvr muzeyida yirik ko‘rgazma tashkil etishni rejalashtirganmiz.Bunday tadbirlarni har yili – Yevropa davlatlarining poytaxtlarida va madaniyat markazlarida hamkorlikda o‘tkazib borish tarafdorimiz», — dedi Shavkat Mirziyoyev.Shuningdek, davlatimiz rahbari turizm sohasida yirik imkoniyatlar mavjudligini ta’kidlab, kelgusi yilda Xiva shahrida o‘tkaziladigan «Yevropa Ittifoqi –Markaziy Osiyo» birinchi turizm forumi doirasida Yevropaning yetakchi operatorlari e’tiboriga Umumiy mintaqaviy turizm mahsulotlari konsepsiyasini taqdim etishni taklif etdi."
https://kun.uz/uz/news/2022/10/27/profilaktik-tadbirlar-natija-bermayapti-jinoyat-sodir-etish-korsatkichi-oshgan,2022-12-01 20:18:19.385958,"Oila va xotin-qizlar davlat qo‘mitasida Bosh prokuratura, Ichki ishlar, Sog‘liqni saqlash, Xalq ta’limi vazirligi hamkorligida xotin-qizlar tomonidan sodir etilayotgan huquqbuzarliklar va ularga nisbatan tazyiq va zo‘ravonliklarning 9 oylik tahliliga bag‘ishlangan yig‘ilish bo‘lib o‘tdi.Tadbirda keltirilgan ma’lumotlarga ko‘ra, xotin-qizlar tomonidan 6871 ta jinoyat sodir etilgan. Hamkorlikda ko‘rilgan choralar natijasida 3 875 ta mahallada umuman jinoyat sodir etilmadi. 2404 ta mahallada aholi soniga nisbatan jinoyat kamayishiga erishilgan.O‘tkazilgan profilaktik tadbirlarga qaramasdan jinoyat sodir etish ko‘rsatkichi oshgan. Yoshlar o‘rtasida huquqbuzarliklar profilaktikasini tashkil etishda joylarda hali-hanuz o‘z yechimini kutayotgan muammolar mavjudligi ta’kidlandi.Qayd etilishicha, maktablarda ushbu soha bilan shug‘ullanuvchi maktab direktorining ma’naviy-ma’rifiy ishlar bo‘yicha direktor o‘rinbosari va sinf rahbarlari, inspektor-psixologlar, qolaversa mahalla raisi, profilaktika inspektori, yoshlar yetakchisi, xotin-qizlar faoli o‘rtasida samarali hamkorlik o‘rnatilmagani oqibatida 158 nafar voyaga yetmagan qizlar jinoyat sodir etgan.Tadbirda tazyiq va zo‘ravonlikdan jabrlangan 38 mingga yaqin xotin-qizlarga himoya orderi berish natijasida 18 839 ta oilani yarashtirishga, 16 298 ta nizoni bartaraf etishga erishilgan. 4 744 ta holatda ma’muriy yoki jinoiy javobgarlik belgilangan va xotin-qizlarning buzilgan huquqlari tiklangani ma’lum qilindi."
https://kun.uz/uz/news/2022/10/27/bosh-reja-va-yashil-shahar-umidi-kunuzda-boricha-podkasti,2022-12-01 20:18:20.821750,"O‘tgan hafta davlat rahbariga taqdim etilgan bosh reja loyihasi borasida bir qator savollar tug‘ildi. Kun.uz bu masalada intervyu va maqolalar e’lon qildi. Yangi reja doirasida yashil hududlar ko‘payishi, yangi shahar qurilishi, transport va infratuzilma yaxshilanishi haqida optimistik bayonotlar yangradi.Shu bilan birga, oktyabr oyida O‘zbekiston, xususan, Toshkent yana chang-to‘zon ichida qoldi. Dunyoning eng ifloslangan shaharlari reytingida mutlaq peshqadamlik qilgan poytaxtimiz, shuningdek, havosi tekshirilmaydigan, biroq doim zahar va g‘ubordan aholisi aziyat chekadigan mamlakatimizning boshqa shaharlari ham borki, muammo kundan kunga jiddiylashib borayotganini har birimiz his qilib, ko‘rib boryapmiz.#Boricha loyihasining ilk soni uchun ana shu bir-biriga bog‘liq mavzularni tanlab oldik. Yashil shahar qurilishi bo‘yicha ekspert Temurbek Adhamov va iqlimshunos Erkin Abdulahatov mehmonimiz bo‘lishdi. "
https://kun.uz/uz/news/2022/10/27/texnologiyalar-eksporti-va-hamkorlikni-kengaytirish-uzauto-qozogistonda-avtomobil-ishlab-chiqarishni-toliq-siklda-tashkil-etadi,2022-12-01 20:18:22.360864,"“O‘zavtosanoat” AJ va Qozog‘istonning Allur kompaniyasi mamlakatda ishlab chiqarishni yanada kengaytirish bo‘yicha hamkorlik shartnomasini imzoladi. Imzolash marosimi Toshkentda O‘zbekiston Bosh vazirining o‘rinbosari Jamshid Xo‘jayev va Qozog‘iston Respublikasi Bosh vazirining birinchi o‘rinbosari Roman Sklyarning videomurojaati bilan ochildi. Shuningdek, marosimda O‘zbekistonga UzAuto bilan kelgusidagi hamkorlik va strategik munosabatlarni rivojlantirish masalalarini muhokama qilish maqsadida tashrif buyurgan GM katta vitse-prezidenti va GM International prezidenti Shilpan Amin ham ishtirok etdi.Tomonlar imzolangan bitimga ko‘ra kelgusida Allur avtomobil zavodi quvvatlarida Chevrolet Onix avtomobilini yillik ishlab chiqarish hajmi 30 000 donani tashkil etadigan kichik uzelli (CKD) usulida yig‘ish bo‘yicha hamkorlikni davom ettirish niyatida ekanliklarini bildirishdi. Loyihani amalga oshirish uchun 50 million dollarga yaqin investitsiyalar jalb qilinadi. Bu Qozog‘istonning ishlab chiqarish salohiyatini kengaytiradi va Qozog‘iston bozorini ham, boshqa potensial eksport bozorlarni ham zamonaviy avtomobillar bilan ta’minlaydi.Erishilgan kelishuvga ko‘ra, “O‘zavtosanoat” MDH mamlakatlaridagi avtomobil ishlab chiqaruvchilari orasida yetakchi bo‘lib, Allur zavodini muhandislik va texnik ta’minot bilan ta’minlaydi, shuningdek Chevrolet Onix avtomobilini yig‘ish va ishlab chiqarish bo‘yicha xizmatlarni ko‘rsatadi.Tadbir davomida janob Shilpan Amin “ UzAuto” kompaniyasi raisi Shavkat Umurzakov rahbarligida direktorlar kengashi raisi Andrey Lavrentev boshchiligidagi “Allur” kompaniyasi bilan hamkorlikda avtomobilsozlik sohasida juda qisqa vaqt ichida Qozog‘iston bozorida yetakchilikni qo‘lga kiritganini ta’kidladi. Biz shuningdek, O‘zbekiston va Qozog‘iston hukumatlariga, Bosh vazir Abdulla Aripov va O‘zbekiston Bosh vazirining o‘rinbosari Jamshid Xo‘jayevga hamda Bosh vazirning birinchi o‘rinbosari Roman Sklyarga Qozog‘istonda Chevrolet brendining yetakchiligiga erishish yo‘lida ko‘rsatgan katta qo‘llab-quvvatlashi va yordami uchun minnatdorchilik bildiramiz"",- dedi u.“O‘zavtosanoat” AJ boshqaruv raisi Shavkat Umurzakov: ""Qozog‘istonda kichik uzelli yig‘ish usuli bilan (CKD) avtomobillarini ishlab chiqarish uchun texnologiya, ekspertlarning bilim va tajribasini uzatishdagi ushbu kelishuv ikki mamlakat o‘rtasidagi mustahkam aloqalar va savdo-sanoat kooperatsiyasi sohasidagi yaqin hamkorlik tufayli amalga oshirildi.” Shuningdek GM kompaniyasiga O‘zbekistonni MDH avtomobil xabiga aylantirishdagi ko‘magi uchun minnatdorchilik bildirdi.“Allur” direktorlar kengashi raisi Andrey Lavrentev shunday dedi: “O‘zbekiston hukumati, UzAuto va General Motors kompaniyasiga Allur zavodini MDH mamlakatlaridagi GM avtomobilsozlik strategiyasiga integratsiya qilish imkoniyati, shuningdek, Qozog‘istonda Chevrolet avtomobillarini yuqori texnologiyali ishlab chiqarishni rivojlantirish bo‘yicha hamkorlikni qo‘llab-quvvatlagani uchun minnatdorchilik bildiraman. Bu hamkorlik ikki davlat o‘rtasidagi iqtisodiy o‘sishga yordam beradi”.Hamkorlikni rivojlantirish bo‘yicha istiqbolli rejada tomonlar bozorlardagi ehtiyojlar va iste’molchilar talabidan kelib chiqib, avtomobil modellarini yangilash va kengaytirish imkoniyatlarini kelishib olishdi. Avtomobilsozlik sohasidagi o‘zaro manfaatli hamkorlik ikki davlat iqtisodiy taraqqiyotini yangi bosqichga olib chiqadi, mintaqaviy hamkorlikni kengaytirib, eksport bozorlarini yanada rivojlantirish uchun mustahkam zamin yaratadi.Reklama"
https://kun.uz/uz/news/2022/10/27/qamal-qilingan-hovli-namanganda-snos-muammosi-kopaymoqda,2022-12-01 20:18:23.907646,"Namangan shahri Hamroh ko‘chasidagi bir nechta uylar 2018 yilda buzilgan va o‘rniga ko‘p qavatli uy qurilyapti. Lekin bu yerdagi xonadonlardan biri bilan haligacha kelishuvga erishilmagan.Natijada xonadonga jiddiy zarar yetgan: uy devoriga taqab, poydevor chuquri qazilgan, oqibatda devorlar va shiftlar yorilib, uy yashash uchun xavfli holatga kelib qolgan.“Qaynimnikida to‘y edi. Uyda hech kim yo‘q edi. Kelsak, devorlarimizni buzib tashlabdi. Eshiklar katta ochiq. O‘sha paytda viloyat hokimi shahar hokimi edi. Shavkatjon Abdurazzoqovga murojaat qildim. U kishi menga uyni baholatishimni aytdi. 316 millionga baholandi. Biroq quruvchi tomonidan o‘sha paytda bu pullar to‘lab berilmadi”, – deydi mulkdor Sarvar Yusupova.U quruvchi tomonidan bosim bo‘layotganini aytdi: xonadon gaz va boshqa kommunikatsiya tarmoqlaridan uzib qo‘yilgan. Mulkdorning so‘zlariga ko‘ra, 4 yil davomida faqat bir marta rasman 400 million so‘m miqdorida pul taklif qilingan.“Yaqinda sud bo‘ldi. Sudda quruvchining vakili o‘z og‘zi bilan 165 ming AQSh dollariga baraka qilaylik deb aytdi. Xo‘jayinim aytdiki, sen qachonki pulni oldimga qo‘yasan, shunda baraka qilaman, sizlarga ishonmayman, dedi. Keyingi sudda esa quruvchining vakili men unaqa pulni berolmayman dedi”, – deya qo‘shimcha qildi murojaatchi.Qurilishni amalga oshirayotgan “White house building” MChJ rahbari va yagona ta’sischisi Abdulaziz Sobitov murojaatchining so‘zlarini rad etdi. U bir necha marta xonadonlar taklif qilgani, uyga yetkazilgan zararga ham uning aloqasi yo‘qligini da’vo qildi.“Buzish ishlaridan keyin, qurilishni asosan 2020 yildan boshlaganmiz. O‘sha paytda kelishishga harakat qilganmiz. Ammo iloji bo‘lmagan. 3-4 marta takliflar berilgan, buning videoli asoslari ham bor. O‘zlari hovli topishganida ham hal bo‘layotganida rad etishdi. Maqsadlari nima ekanini bilmayman. Biz qurayotgan ko‘p qavatli uydagi hamma xonadonlarni sotib, tushgan pullarni ularga bersak ham, ular so‘rayotgan pulga yetmaydi”, – dedi tadbirkor.Viloyat qurilish boshqarmasi bo‘lim boshlig‘i Muzaffar Ortiqov ham holatga izoh berib, nizoga sud qarori bilan yechim topilishini aytdi.Fuqaro tomonidan tegishli tashkilotlarga 30 dan ortiq murojaat yo‘llangan. Murojaatlarning aksariyatida quruvchi tomonidan uning uyiga zarar yetkazgani va “snos” uchun kompensatsiya to‘lashi kerakligi qayd etilgan.Fuqaro uyi va unga yetkazilgan moddiy va ma’naviy zarar uchun 165 ming AQSh dollari so‘ramoqda. Quruvchi esa bozor sharoitidan kelib chiqib baholatilsa, to‘lov qilishga rozi ekanini aytyapti.Oxirgi vaqtlarda Namanganda qurilishlar ko‘payishi oqibatida, “snos” muammosi yuzasidan tahririyatimizga murojaatlar ortib bormoqda. Kun.uz muammolarni o‘rganishda davom etadi.Abduvali Qurbonov,
Kun.uz muxbiri."
https://kun.uz/uz/news/2022/10/27/uzauto-motors-hamda-gm-ortasida-ishlab-chiqarishni-oshirish-haqida-shartnomalar-imzolandi,2022-12-01 20:18:25.824944,"General Motors International kompaniyasi prezidenti Shilpan Amin boshchiligidagi delegatsiya Asakadagi UzAuto Motors zavodiga tashrif buyurdi. UzAuto kompaniyasining General Motors bilan ko‘p yillik hamkorligi rivojlanishning yangi bosqichiga o‘tdi – General Motors rahbariyati bilan UzAuto Motors kelajagi uchun muhim bo‘lgan strategik kelishuvlar muhokama qilindi, natijada hamkorlikni kengaytirish bo‘yicha qator shartnomalar imzolandi.General Motors delegatsiyasining UzAuto jamoasi bilan uchrashuvida kompaniyalar o‘rtasidagi hamkorlikni yanada rivojlantirish, ishlab chiqarish quvvatlarini oshirish va ishlab chiqarish geografiyasini kengaytirish masalalari muhokama qilindi. Bundan tashqari, suhbat chog‘ida Qozog‘iston va Ozarboyjonda Chevrolet avtomobillarini ishlab chiqarishni kengaytirish masalasi ham ko‘rib chiqildi.Uchrashuv yakunida “Uzavtosanoat” AJ va UzAuto Motors General Motors bilan ishlab chiqariladigan avtomobillar liniyasini yangilash, zavodlar quvvatini oshirish hamda ishlab chiqarish hajmini oshirish bo‘yicha loyihalarni amalga oshirish yuzasidan qator shartnomalar imzoladi.Xususan, 2023 yilda avtomobillar ishlab chiqarish quvvatini 500 ming donaga yetkazish bo‘yicha kelishuvga erishildi. Ushbu ko‘rsatkichlarga erishish uchun yangi modellar ishlab chiqarishdan tashqari, “Cobalt” va “Damas” avtomobillarining har birini ishlab chiqarish quvvatini 150 ming donagacha oshirishga qaror qilindi.Bundan tashqari, tomonlar UzAuto Motors'ni MDH davlatlari orasida avtomobil ishlab chiqarish bo‘yicha yetakchiga aylantirish bo‘yicha birgalikdagi sa’y-harakatlarni davom ettirish zarurligi, shuningdek, Qozog‘iston va Ozarboyjon bilan avtomobillarni kichik tarmoqda ishlab chiqarishni (CKD) muvaffaqiyatli tashkil etishda har tomonlama qo‘llab-quvvatlash muhimligi qayd etildi.Shuningdek, belgilangan maqsadlarga erishish uchun General Motors kompaniyasi butlovchi qismlarni uzluksiz yetkazib berishda qo‘llab-quvvatlashi muhim ahamiyatga ega ekanligi ta’kidlandi. General Motors bilan birgalikda UzAuto Motors zavodi ishlab chiqarish hajmini yanada oshiradi, uzoq muddatli istiqbolda u 1 million dona avtomobilni tashkil etadi.Tashrif dasturidan, shuningdek, zavodning ishlab chiqarish jarayonlari bilan tanishtirish ham joy oldi, uning doirasida janob Shilpan Aminga Chevrolet Tracker va Onix avtomobillarini ishlab chiqarish liniyalari hamda ularni ishlab chiqarishga oid rejalar taqdim qilindi.Reklama"
https://kun.uz/uz/news/2022/10/27/samarqandda-telegramda-qiz-bola-nomidan-sahifa-ochib-tovlamachilik-qilgan-yigit-ushlandi,2022-12-01 20:18:27.285083,"Ma’lum qilinishicha, Buxoro viloyati G‘ijduvon tumanida yashovchi talaba F.B. ichki ishlar organlariga ariza bilan murojaat qilib, o‘ziga nisbatan tovlamachilik qilayotgan qizga qonuniy chora ko‘rishni so‘ragan.U o‘z arizasida Telegram’da o‘zini ""Tojiboyeva Rayhon"" deb tanishtirgan shaxsga boshqalar ko‘rishi mumkin bo‘lmagan shaxsiy fotosuratlarini ishonib, messenjer orqali yuborganini, shundan so‘ng qiz fotosuratlarni ijtimoiy tarmoqlar orqali tarqatmaslik uchun 900 ming so‘m pul so‘rayotganini ma’lum qilgan.Tezkor-qidiruv tadbirlari natijasida o‘zini ""Tojiboyeva Rayhon"" deb tanishtirgan shaxs Samarqand viloyati Oqdaryo tumanida yashovchi, 1999 yilda tug‘ilgan J.Sh. ekani aniqlangan.Qayd etilishicha, J.Sh.ga nisbatan Jinoyat kodeksining 165-moddasi bilan jinoyat ishi qo‘zg‘atilib, tergov harakatlari olib borilmoqda.Avvalroq, Jizzax viloyati Paxtakor tumanida yashovchi 16 yoshli maktab o‘quvchisi Telegram’da soxta avtokredit guruhi ochib, fuqaroning pulini o‘zlashtirgani aniqlangandi."
https://kun.uz/uz/news/2022/10/26/foto-turkiston-avangardining-durdonalari-parijda,2022-12-01 20:18:29.583131,"22 noyabrda Parijdagi Arab dunyosi institutida O‘zbekiston xalq va amaliy san’atining XIX asr o‘rtalari – XX asr boshlarigacha bo‘lgan davrda yaratilgan noyob asarlari ko‘rgazmasi ochiladi.Madaniyat va san’at jamg‘armasidan ma’lum qilishlaricha, Nukus shahrida joylashgan Savitskiy davlat san’at muzeyi eksponatlari ko‘rgazma negizini tashkil etadi. Ular orasida qoraqalpoq xalqining an’anaviy dekorativ-amaliy san’ati asarlari va XX asrda ijod qilgan o‘zbekistonlik rassomlarning Turkiston avangardi oltin fondiga kiritilgan asarlari ham bor.Ko‘rgazma uchun eksponatlar muzey xodimlari va ularning fransuz hamkasblari tomonidan birgalikda tanlab olindi.Ta’kidlash kerakki, eng qiziqarli eksponatlardan biri qoraqalpoq ayollarining XVII-XVIII asrlardagi an’anaviy bosh kiyimi – tobelik hisoblanadi. Tobelik marjon va firuza toshlari hamda kumush plastinalardan yig‘ilgan silindrsimon shaklga ega. U to‘y bosh kiyimi – saukele ustidan kiyiladigan qo‘shimcha bezak, o‘ziga xos toj vazifasini bajargan deb hisoblanadi.Ko‘rgazmada kimesheki ham taqdim etiladi. U ham ayollarning milliy bosh kiyimidir. Kimesheki boshni butunlay qoplaydi, yuz esa ochiq qoladi. Ba’zi jihatlariga ko‘ra “kapyushon”ni eslatadi. Turmush qurgan ayollar muayyan rangdagi kimesheki kiygan va shu orqali o‘z maqomiga urg‘u bergan.Tanlab olingan eksponatlar orasidan O‘rol Tansiqboyev, Viktor Ufimsev, Nadejda Kashina mo‘yqalamiga mansub asarlar joy olgan. Aleksandr Volkov, Aleksey Isupov va boshqalarning asarlari ham bor. Mualliflarning o‘ziga xos rassomlik uslubiga qaramay, barcha asarlar bitta mavzu – Sharq va uning rang-barangligidan ilhomlanib yaratilgan va shu mavzu atrofida birlashtirilgan.Masalan, Nikolay Karaxanning “Qarag‘ay daraxtlari qurshagan hovuz bo‘yidagi choyxona” asarini ko‘rgan tomoshabin o‘sha davrdagi odamlarning qanday kiyinishi va dam olishi, ularning turmush tarzi, tabiatni darhol anglashi mumkin.“Umuman olganda, Savitskiy muzeyi tomonidan taqdim etilgan butun to‘plam Sharq madaniyati va xususan O‘zbekistonning rang-barangligi, o‘ziga xosligi va jozibasini ochib berishga mo‘ljallanganini alohida ta’kidlash lozim.Va u Yevropaning mashhur poytaxtida joylashgan Arab dunyosi institutida taqdim etilishi katta ramziy ma’noga ega. Bu G‘arb va Sharqning birgalikda mavjud bo‘la olishi va bir-birini o‘zaro boyitishi mumkinligini yana bir bor tasdiqlaydi”, – deyiladi rasmiy relizda."
https://kun.uz/uz/news/2022/10/26/notogri-ukol-qilib-ikki-bolaning-oyogi-ishlamay-qolishiga-sababchi-bolgan-hamshiralar-sud-qilindi,2022-12-01 20:18:31.118219,"Qayd etilishicha, joriy yilning 18 aprel kuni hamshira shifokor tomonidan tavsiya etilgan «Donat» nomli antibiotikni «Lidokain»da eritib, voyaga yetmagan bemorning yonbosh sohasiga noto‘g‘ri inʼeksiya qilishi oqibatida uning oyog‘ida qattiq og‘riq kuzatilib, ishlamay qolgan.3 iyul kuni esa boshqa bir hamshira shifokor tomonidan tavsiya qilingan «No-Shpa» va «Dimedrol» dorilarini voyaga yetmagan Adhamovning o‘ng yonbosh sohasiga noto‘g‘ri inʼeksiya qilgan. Natijada uning ham bir oyog‘i ishlamay qolgan.Sud tibbiyot ekspertizasi ushbu salbiy holatlar texnik jihatdan noto‘g‘ri qilingan inʼeksiya oqibatida sodir bo‘lganini tasdiqlagan.Mazkur holat bo‘yicha Qo‘qon shahar prokuraturasi tomonidan Jinoyat kodeksining 116-moddasi (Kasb yuzasidan o‘z vazifalarini lozim darajada bajarmaslik) 1-qismi bilan ikki nafar hamshiraga nisbatan jinoyat ishi qo‘zg‘atilib, tergov harakatlari olib borilgan.Jinoyat ishlari bo‘yicha Qo‘qon shahar sudi sudyasi Mashrabjon Ulug‘bekovning bildirishicha, jabrlanuvchilarga yetkazilgan moddiy zararlar qoplangani va tomonlar yarashgani inobatga olinib, jinoyat ishlari tugatilgan."
https://kun.uz/uz/news/2022/10/26/jurnalistlarni-himoyalashga-oid-qonun-loyihasi-3-yoshga-toldi-uni-kim-otkazmayapti,2022-12-01 20:18:32.785834,"26 oktyabr kuni Oliy Majlis Senati binosida O‘zbekistonda so‘z erkinligi masalalari muhokamasiga bag‘ishlangan davra suhbati o‘tkazildi.Tadbirda Kun.uz muxbiri O‘zbekistonda jurnalist faoliyatiga to‘sqinlik qilganlik uchun javobgarlik belgilashni ko‘zda tutuvchi qonun loyihasi 2019 yilda ishlab chiqilib, jamoatchilik muhokamasiga qo‘yilgani, lekin shundan beri o‘tgan 3 yil ichida bu loyiha yo‘qolib qolgani haqida so‘radi.Savol yuzasidan dastlab Senatning Axborot siyosati va davlat organlarida ochiqlikni ta’minlash masalalari qo‘mitasi raisi o‘rinbosari Farhod Boqiyev izoh berdi.“1997 yilda O‘zbekistonda “Jurnalistik faoliyat to‘g‘risida”gi qonun qabul qilingan. Qonunning 14-moddasida jurnalistning materiallari va zarur texnikalarini g‘ayriqonuniy tarzda olib qo‘yish, sha’ni va qadr-qimmatini haqorat qilganlik, uning hayoti, sog‘lig‘i va mol-mulkiga tahdid, zo‘ravonlik yoki tajovuz qilish qonunchilikka muvofiq javobgarlikka sabab bo‘lishi belgilab qo‘yilgan. Lekin amaliyotda uni qaysi shaklda javobgarlikka tortish masalasi ochiq qolgan. Shu ma’noda fikrlaringiz to‘g‘ri.O‘zbekistonda bugun OAV faoliyati to‘laqonli yuritilishi borasida siyosiy iroda bor. Buni davlatimiz rahbari doim ta’kidlab kelmoqda. Bugungi kunda shuningdek, keng jamoatchilik takliflari bilan Konstitutsiyamizning 67-moddasiga shu mazmundagi bandlar kiritilmoqda.Jumladan, ushbu moddada ommaviy axborot vositalarining va jurnalistlarning faoliyatiga to‘sqinlik qilishi yoki aralashish qonunga muvofiq javobgarlikka sabab bo‘lishi belgilab qo‘yilmoqda.Ya’ni bu masala konstitutsiya darajasida belgilanishi keyingi qadam sifatida javobgarlik masalasi qonunchilikda ham aks etishini bildiradi.Shuningdek, siz bu masalani ko‘tararkansiz, bir narsani aytishim kerak, Senat qonunlarni Qonunchilik palatasi tasdiqlagandan keyin qabul qilib oladi”, – dedi u.Senator javobidan keyin jurnalist bu masalada AOKAdan ham ko‘p bor izoh so‘ralgani va ayrim organlar loyihani o‘tkazmayapti mazmunida javob olganini aytib, AOKA mas’ulidan ushbu organlar nomini ochiq aytishni so‘radi. Ammo agentlik vakili Abdumutallib O‘ktamov bu masalada fikr bildirish uning vakolatiga kirmasligi, bu masala bilan norma ijodkorligi bo‘limi shug‘ullanishini bildirdi.Shundan keyin savol-javobga O‘zbekiston jurnalistlari ijodiy uyushmasi raisi Olimjon O‘sarov qo‘shildi va Konstitutsiyaga yangi norma kiritilishi bilan javobgarlik masalasi ham hal bo‘lishini bildirdi.“Bu masala 2019 yilda prezident ma’ruzasida ham aytilgan va unga Oliy Majlis Qonunchilik palatasi mas’ul qilib belgilangan edi. Bu normaning mas’uli – Oliy Majlis Qonunchilik palatasi. Biz bu masalada bir necha bor chiqishlar, murojaatlar qildik. Lekin afsuski, o‘zgartirish kiritilgani yo‘q.Oxirgi o‘zgarishlar bo‘yicha shuni ayta olamanki, bugun Qonunchilik palatasining bir guruh deputatlari, xususan, Rasul Kusherbayev ayni shu moddani Ma’muriy javobgarlik to‘g‘risidagi kodeksga emas, Jinoyat kodeksiga o‘tkazish bo‘yicha qonun loyihasi tayyorladi. Biz loyihani qo‘llab-quvvatlashimiz bo‘yicha takliflarimizni Qonunchilik palatasiga yuborganmiz”, – dedi Olimjon O‘sarov. "
https://kun.uz/uz/news/2022/10/26/sirdaryoda-erkak-xotinini-gisht-bilan-urib-oldirdi,2022-12-01 20:18:34.362528,"37 yashar ayol zudlik bilan tez yordam mashinasida Yangiyer shahar tibbiyot birlashmasiga olib boriladi. Ko‘rsatilgan tibbiy yordamga qaramasdan u jonlantirish bo‘limida vafot etgan.Sirdaryo viloyati Oila va xotin-qizlar boshqarmasi Mirzaobod tuman bo‘limining ma’lum qilishicha, mazkur oila nizoli oilalar qatoriga kiritilgan bo‘lib, 17 oktabr kuni ayolga himoya orderi berilgan. Shu kuni IIB xodimlari ayolning eri bilan tushuntirish ishlari olib borishgan. 18 oktabr kuni esa mazkur jinoyat sodir etilgan.Marhumaning eriga nisbatan Jinoyat kodeksining 104-modda 3-qismi (Qasddan badanga og‘ir shikast yetkazish) bilan jinoyat ishi qo‘zg‘atilgan. Ayni paytda tergov harakatlari olib borilmoqda."
https://kun.uz/uz/news/2022/10/26/ozbekneftgaz-boshqarma-va-korxonalar-20222023-yillar-kuz-qish-mavsumiga-tayyor-holatga-keltirildi,2022-12-01 20:18:35.820604,"Asosiy muhandislik kommunikatsiyalari, texnologik asbob-uskunalari kuz-qish mavsumida barqaror va uzluksiz ishlashini ta’minlash maqsadida, quyidagi ishlar amalga oshirildi:• 223 ta texnologik qurilmalari ta’mirlandi.• 35 ta qozonxonalar;• 86 ta ishlab chiqarish binolari;• 46 ta gaz taqsimlash punktlari (GTP) ta’mirlandi.• 115,2 km gaz tarmoqlari, 6,4 km. issiqlik tarmoqlari, 9,9 km suv tarmoqlari, 197ta transformator podstansiyalari, 182,5 km elektr tarmoqlari, 3,5 km kabel estakadalari ta’mirlandi.• 4,0 km. issiqlik tarmoqlari izolyatsiya qilindi.• 58 ta dizel elektr stansiyalari, 86 ta uzluksiz elektr ta’minoti manbalari (UPS), 139 ta zaxirani avtomatik ulash qurilmalarining (AVR) ishchi holati tekshirildi.Shu bilan birga gaz qazib chiqarish va qayta ishlash obektlaridagi asosiy muhandislik kommunikatsiyalarida quyidagi ishlar amalga oshirilgan:• Muborak neft va gaz qazib chiqarish boshqarmasi konlaridagi gazni kompleks tayyorlash qurilmalarida jami 13 ta texnologik tarmoqlarida rejali ta’mirlash ishlari va siquv kompressor stansiyalarida jami 27 ta gaz haydash agregatlarida reglament ishlari amalga oshirildi.• Sho‘rtan neft va gaz qazib chiqarish boshqarmasi bo‘yicha – 4 ta tabiiy gazni tseolit yordamida oltingugurtdan tozalash qurilmasida, 2 ta amin yordamida gazni tozalash qurilmasida, 2 ta propan-butan aralashmasini ajratib olish qurilmasida, 12 ta past haroratda gazni quritish va tozalash qurilmasidagi texnologik tarmoqlarida rejali ta’mirlash ishlari va siquv kompressor stansiyalaridagi jami 13 ta gaz haydash agregatlarida reglament ishlari amalga oshirildi.• Muborak gazni qayta ishlash zavodi bo‘yicha – 15 ta gazni oltingugurtdan tozalash qurilmalarida, 7 ta past haroratli separatsiyalash qurilmalarida, 4 ta propan-butan aralashmasini ajratib olish qurilmasidagi texnologik tarmoqlarida hamda 6 ta siquv kompressor stansiyasidagi gaz haydash agregatlarida rejali ta’mirlash ishlari amalga oshirildi.• Gazli neft va gaz qazib chiqarish boshqarmasi bo‘yicha – “Qulbeshkak”, “Savatli”, “Qumli”, “Yangikazgan”, “To‘maris” va “O‘rtaqum” konlaridagi gazni birlamchi tayyorlash qurilmalarida 7 ta texnologik tarmoqlarida, 4 ta Uchqir gazni oltingugurtdan tozalash qurilmalarida, 2ta Uchqir va g‘arbiy siquv kompressor stansiyasidagi gaz haydash agregatlarida hamda 2 ta propan-butan aralashmasini ajratib olish qurilmasida ta’mirlash ishlari amalga oshirildi.• Ustyurt gaz qazib chiqarish boshqarmasi bo‘yicha – “Arslon” va “Sharqiy Berdaq” gazni kompleks tayyorlash qurilmasida 4 ta, past haroratli separatsiyalash tarmog‘ida siquv kompressor stansiyasidagi 3 ta gaz haydash agregatlarida ta’mirlash ishlari amalga oshirildi.Bundan tashqari joriy yilning aprel va oktabr oylarda Sho‘rtan gaz kimyo majmuasining texnologik qurilmalarida ta’mirlash ishlari amalga oshirildi va kuz-qish mavsumiga tayyor holatga keltirildi.Shuningdek kuz-qish mavsumida Respublika iste’molchilarini tabiiy gaz bilan ta’minlash va belgilangan reja ko‘rsatkichlarini bajarish uchun joriy yil boshidan 20 oktabr holatiga 60 ta quduq burg‘ilashdan ishga tushirildi. 522ta quduqda mukammal ta’mirlash va intensifikatsiya ishlarini amalga oshirish hamda 18ta texnologik obektlarda qurilish, modernizatsiya va rekonstruksiya ishlari bajarildi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/10/26/hamshiralarga-etiborimiz-qoniqarli-emas-prezident-bu-kasb-vakillarining-ahamiyatiga-toxtaldi,2022-12-01 20:18:37.285370,"Prezident Shavkat Mirziyoyev Toshkent shahrida joylashgan tibbiyot muassasalari faoliyati bilan yaqindan tanishuv yakunida videoselektor yig‘ilishi o‘tkazdi.«Hamshiralarga e’tiborimiz qoniqarli emas. Oddiy misol, operatsiya o‘tkaziladi, hammasiga vrach javob beradi. Ammo operatsiyadan so‘ng bemorga kim qaraydi? Albatta hamshira. Ammo biz uni qayerda o‘qityapmiz, unga nimalarni o‘rgatyapmiz? Afsuski bu savolga javob yo‘q. Kollejlardagi o‘qitish tizimimiz qoniqarli emas.Hamshiralarning malakasini oshirish masalasiga katta e’tibor qaratishimiz kerak. Bu bo‘yicha tegishli mutasaddilarga topshiriq berilgan. Malaka oshirish vaqti bir oydan uch oygacha bo‘lishi va ularga jahon tajribasidagi barcha yutuqlar o‘rgatilishi kerak.Katta shifokorlar o‘z yutug‘ini malakali hamshiralar bilan bog‘laydi. Hamshirani tanqid qilishdan oldin uni yetarlicha o‘qitishimiz kerak, sharoit va imkoniyat yaratib berish lozim.Qaysi viloyat hokimi birorta hamshirani uy bilan ta’minladi? Hech biri? Ular uchun ipoteka imkoniyatlarini o‘ylab ko‘rish vaqti keldi. Xozircha biz hamshiralarga adolatli maosh bera olganimizcha yo‘q. Tegishli mutasaddilar bu bo‘yicha o‘z takliflarini berishlari kerak. 
Hammangiz chet ellarda bo‘lgansiz. Shifokorlar hamshiralarni «Mening oyoq-qo‘lim» deb ardoqlashadi», – dedi prezident."
https://kun.uz/uz/news/2022/10/26/fargonada-prava-olish-markazi-ochilayotganini-bilganlar-uni-gai-orqali-tezroq-olish-uchun-toplandi,2022-12-01 20:18:38.962037,"Xususan huquqshunos Xushnudbek Xudoyberdiyevning ma’lum qilishicha, Farg‘onada ochilishi kutilayotgan imtihon oluvchi markaz xuddi Toshkentdagi kabi zamonaviy, kompyuterlashgan bo‘ladi.“Aytishlaricha, buni eshitganlar haydovchilik guvohnomasi olish uchun juda katta navbat hosil qilishibdi. Demak, hozir “prava” olish oson va katta ehtimol bilan inson faktori ham mavjud. Ertaga “prava” olish qiyin va inson omilisiz bo‘lgach, ko‘pchilik imtihondan yiqilishini bilib turibdi, shekilli”, deydi huquqshunos.O‘z navbatida, bloger Nikita Makarenko ham Farg‘onada imtihon markazi ochilishi kutilayotganini bildirdi.“Farg‘ona viloyati YHXBda haydovchilik guvohnomasiga imtihon topshirish uchun uzun navbatlar yuzaga kelgani haqida xabarlar kelib tushyapti. Nega hamma bunchalik shoshilib qoldi? Sababi, u yerda ham yaqinda avtomatlashtirilgan imtihon markazi ochiladi va ko‘pchilik imkoni borida “masalani hal qilish” uchun shoshilyapti”, deydi u.Ma’lumot uchun, bunday avtomatlashtirilgan markaz Toshkent shahrida 4 fevraldan, Toshkent viloyatida 9 iyundan faoliyat boshlagan edi. Sinov jarayonlari to‘liq avtomatlashtirilgan. Fuqaro markazga kelganidan so‘ng u birinchi o‘rinda ro‘yxatdan o‘tishi va individual QR-kod olishi lozim. Keyingi bosqichda nazariy va amaliy imtihonlar uchun to‘lovni amalga oshirish zarur.Nazariy imtihon test shaklida o‘tkaziladi, unda 20 ta savoldan kamida 18 tasiga to‘g‘ri javob berish kerak. Bunga 25 daqiqa ajratiladi. Agar imtihonning bu qismi yaxshi topshirilsa, nomzod haydash mahoratidan imtihon topshirishi mumkin. Kutish zalida buning uchun unga ko‘rsatmalar beriladi, shuningdek, qaysi mashqlarni va qanday ketma-ketlikda bajarish kerakligi to‘liq tushintirilgan videoko‘rsatma ham mavjud.Amaliy imtihon jarayonida jarima ballari 99 dan oshmasa, imtihon topshirilgan hisoblanadi. Amaliy imtihondan yiqilgan nomzodlarda 2 oy davomida haftasiga bir marta qayta topshirish imkoni bo‘ladi; muddat 2 oydan oshib ketsa, nazariy imtihonni ham qayta topshirish lozim.Imtihonlarning ikkala bosqichini muvaffaqiyatli topshirgandan so‘ng, sertifikat beriladi. Nomzodlar bu sertifikat bilan YHXBga murojaat qilishlari lozim: sertifikat boshqarmaning ma’lumotlar bazasida tekshirilganidan so‘ng, ularga haydovchilik guvohnomasi taqdim etiladi."
https://kun.uz/uz/news/2022/10/26/farzandlarim-ruhan-sinishini-istamayman-xasta-holida-ham-bolalarini-oylayotgan-onaizor,2022-12-01 20:18:40.481425,"“O‘tgan yili jigarimda saraton kasalligi aniqlandi. Shifokorlar olti oylik umrim qolganini aytishgandi. Turmush o‘rtog‘im harakat qilamiz, bitta tashxis bilan to‘xtab qolmaymiz, dedilar. Hindistonga analizlarni jo‘natdik. Bir yilga yaqin o‘sha yerda davolandim. Hozir ham davom etyapti. Shu yaqindan jigarimning shishganini sezdim. Og‘riq boshlandi. Analizlar natijasida jigarimni almashtirish kerakligini aytishdi. Aka-opam bor. Ular donorlik qilishga tayyor. Lekin mablag‘ masalasi...El qatori, o‘rtamiyona yashardik. Hindistonda davolanish, dori-darmonlar uchun uy-joyimizni sotdik. Kichik tadbirkorligimiz ham ketdi. Hozir ikki farzandim bilan ijarada turaman. Turmush o‘rtog‘im ilojsizlikdan chet elga ishlagani ketdi. Hali endi ish boshlaydilar”.Hilola hayot sinovlari qarshisida ojiz qolar ekan, suyanchiq bo‘la oladigan turmush o‘rtog‘i borligi uchun shukrona aytishdan to‘xtamaydi.“Erta-yu kech Allohdan sabr so‘rayman. Farzandlarimning yonida o‘zimni kuchli tutishga harakat qilaman. Turmush o‘rtog‘im telefon qilganlarida onangni ehtiyot qilinglar, qiynamanglar, onangning mazasi yo‘q deydilar.Men esa unday demang, bolalarimizning onam kasal deb ko‘ngli o‘ksimasin, deyman. Hali ular juda yosh. Tarbiyalab, voyaga yetkazishimiz uchun Allohdan kuch so‘rayman. Menga shunday tushunadigan turmush o‘roq bergani uchun yaratgandan minnatdorman”, deydi Hilola ko‘z yoshlarini artib.Endigina 30 yoshni qarshilagan Hilolaning farzandlari hali juda yosh. Ular ona mehriga muhtoj. Bir bemorga yordam berish orqali uning bolalarini ham yetimlik azobidan qutqarishga sababchi bo‘lishingiz mumkin. Hilola Xalilovaga oid ma’lumotlar:Humo: 9860 0401 1785 4873 otasi Turaqulov Abduqayum nomidaManzil: Sirdaryo viloyati, Guliston tumani, Mevazor mahallasi Murabbiylar ko‘chasi 25-uy"
https://kun.uz/uz/news/2022/10/25/ozbekiston-markaziy-osiyo-boylab-zamonlar-osha-sayohat-filmi-namoyish-etildi,2022-12-01 20:18:42.112432,"23 oktyabr kuni Toshkentda “O‘zbekiston: Markaziy Osiyo bo‘ylab zamonlar osha sayohat” nomli yangi hujjatli film premerasi bo‘lib o‘tdi.Film Fransiyaning “Le Poisson Volant” kinokompaniyasi, ARTE madaniyat telekanali va Luvr muzeyi bilan hamkorlikda yaratilgan. Loyiha tashabbuskori – O‘zbekiston Madaniyat va san’atni rivojlantirish jamg‘armasi.Ssenariy muallifi – fransiyalik Iv Nilli, rejissyor ham fransuz ijodkori – Jivko Darakchiyev. Hujjatli filmda miloddan avvalgi 4-asrda yashagan Iskandar Zulqarnayndan boshlab, milodiy 15-asrda hukmdor bo‘lgan Amir Temurning nabirasi Mirzo Ulug‘bekkacha bo‘lgan davrdagi Markaziy Osiyo tarixi haqida hikoya qilinadi.Tomoshabin filmni ko‘rar ekan, zamonlar osha sayohat qilib, Markaziy Osiyo hududida yashagan xalqlar, ularning madaniyati, dini va turmush tarzi haqida bilib olishi mumkin.Madaniyat va san’atni rivojlantirish jamg‘armasi kengashi raisining o‘rinbosari Saida Mirziyoyevaning so‘zlariga ko‘ra, film keyin oy Luvr muzeyida namoyishi boshlanadigan “O‘zbekiston vohalarining xazinalari. Karvon yo‘llari chorrahasida” nomli ko‘rgazmada namoyish qilinadi.“Maqsadimiz – O‘zbekistonning bebaho madaniy-tarixiy merosini jahon madaniyat maydonida keng yoyish va madaniyatlararo almashinuvni rivojlantirishdan iborat. Jivko Darakchiyevning ajoyib rejissyorlik ishi va butun tasviriy guruh mahorati tufayli film voqealari bizni hayajonga soladi, savdo yo‘llari va madaniy almashinuv makonlari bo‘ylab g‘aroyib sayohatga yetaklaydi. Film tomoshabinga ko‘p asrlar davomida betakror san’at namunalari va muhim me’moriy inshootlarni yaratib kelayotgan mintaqaning ulug‘vor madaniyati jamlangan maskanga sayohat qildirib, ko‘plab muhim ma’lumotlardan boxabar qiladi”, – dedi Saida Mirziyoyeva.Fransiyaning O‘zbekistondagi favqulodda va muxtor elchisi Oreliya Bushezning aytishicha, yangi hujjatli film premerasi shu yil 23 noyabrdan Fransiyaning Parij shahrida boshlanadigan O‘zbekiston ko‘rgazmasining debochasi hisoblanadi.“Mazkur hujjatli film Fransiyaning Luvr muzeyi va Arab dunyosi institutida bo‘ladigan ko‘rgazmalarning ochilishidan bir oy oldin tashkil etildi. Bu ikki ko‘rgazmani o‘tkazish g‘oyasi 2018 yilda janob Shavkat Mirziyoyevning Fransiyaga borib, Makron janoblari bilan uchrashganida berilgan edi.Maqsad – O‘zbekiston-Fransiya o‘rtasidagi madaniy hamkorlikni yanada rivojlantirish. Shu bilan 2018 yildan boshlab O‘zbekistonning Madaniyat va san’atni rivojlantirish jamg‘armasi hamda Luvr muzeyi mutaxassislari, restavratorlari 4 yil mobaynida mazkur loyiha ustida ishlashdi.Davlatlarimiz orasida hamkorlik yanada rivojlanib bormoqda. Bugun namoyish etilgan film esa mana shu hamkorlikning yaqqol isboti desak bo‘ladi”, – dedi elchi xonim.Jamg‘arma matbuot kotibi Elmurod Najimovning so‘zlariga ko‘ra, hujjatli filmni ishlash va ko‘rgazmaga tayyorgarlik jarayonida bejizga fransuz mutaxassislar bilan ishlanmayapti.“2017 yilda jamg‘armamiz tashkil etilib, 2018 yildan faoliyatini to‘liq boshlab olgan. O‘shanda jamg‘armamiz xodimlari bir qancha chet davlatlari: Buyuk Britaniya, Fransiya, Yaponiya, Rossiya kabi mamlakatlarga safar ham qilishgan edi.Noyabr oyining so‘ngida o‘tadigan katta ko‘rgazmalarimizni Londondagi Britaniya muzeyida, Yaponiya yoki Xitoy muzeylarida o‘tkazish taklifi bor edi.Luvr muzeyi tashrif buyuruvchilar soni bo‘yicha dunyoda birinchi o‘rinni, eksponatlarga boyligi jihatidan esa Ermitajdan keyin ikkinchi o‘rinni egallagan, shuning uchun ham aynan Luvr muzeyi rahbariyati bilan memorandum imzolashga kelishib oldik. Keyinroq memorandum imzolanib, bu ko‘rgazma uchun umumiy hisobda 4 yil tayyorgarlik ko‘rdik. Ko‘rgazmaga tayyorgarlik davomida bir qancha loyihalarni amalga oshirdik. Ular qatorida taqdimoti bo‘lib o‘tayotgan “O‘zbekiston: Markaziy Osiyo bo‘ylab zamonlar osha” hujjatli filmini ham misol qilish mumkin”, – dedi u.Uning qayd etishicha, hujjatli film fransiyalik ijodkorlar, ARTE telekanali, Luvr muzeyi xodimlari hamda mahalliy mutaxassislar bilan birga 6 oy davomida suratga olingan.Hujjatli film rejissyori Jivko Darakchiyev filmni yaratishda tarixiy voqealarni bir-biriga ulash eng mas’uliyatli ishlardan bo‘lganini aytadi.“Bir kun prodyusserim Sofi Goupil kelib: “Bir loyiha bor, qatnashib ko‘rasanmi?” deb qoldi. Keyin rozilik bildirib, 10 kun davomida film voqealari qanday ko‘rinishda ketadi, shularni aniqlashtirib olish uchun izlandim. Shundan so‘ng 6 oy o‘tgach, bildikki, bu hujjatli filmni suratga olish uchun biz tanlangan ekanmiz.Hayotim davomida qisqa vaqt ichida tayyorlagan filmim shu bo‘ladi. Bu film ustida ishlashdan oldin hamma narsani noldan boshlashga to‘g‘ri keldi, chunki Markaziy Osiyo davlatlari haqida faqat umumiy ma’lumotlarni bilar edim, bu esa kamlik qilardi. Shuning uchun ham nima o‘rgangan bo‘lsam, men uchun hammasi yangilik bo‘ldi.Jarayondagi eng mas’uliyatli ishlardan biri bu – tarixiy voqealarni bir-biriga izchil ulab ketish bo‘ldi, boisi, bunda rejissyordan faqat tarix kitoblarini o‘qish emas, balki voqealarni rosmanasiga jonlantirish talab etilardi. To‘g‘risini aytsam, men uchun eng qiyini izlanish bo‘ldi. Shunga qaramay, suratga olish jarayoni juda yaxshi o‘tdi, bizga yordam bergan hamkor tashkilotlardan minnatdormiz. So‘ngida aytishim mumkinki, natija meni qoniqtirdi”, – deydi rejissyor.Filmni tomosha qilish davomida e’tiborimizni tortgani uning rus, ingliz va qo‘shimcha ravishda fransuz tilida namoyish etilgani bo‘ldi.“Premerada ishtirok etganlarning aksariyati – chet ellik diplomatik korpus vakillari. Shuning uchun ham film premerasi rus, ingliz, qo‘shimcha ravishda fransuz tillarida namoyish etildi. Bundan ko‘zlangan maqsad – o‘zbek madaniyati va san’atini chet elda targ‘ib qilishdir”, – dedi jamg‘arma matbuot kotibi Elmurod Najimov.Qo‘shimcha qilinishicha, hujjatli film yaqin orada O‘zbekistondagi telekanallarda o‘zbek tilida ham namoyish etiladi. Bundan tashqari, keyinchalik xorij telekanallari, xususan Fransiyaning eng ommabop telekanallarida ko‘rsatilishi rejalashtirilgan."
https://kun.uz/uz/news/2022/10/25/metroda-sumkasida-bomba-borligini-aytib-hazillashgan-qiz-5-sutkaga-qamaldi,2022-12-01 20:18:43.567617,"Toshkent metropolitenining «Alisher Navoiy» bekatida 22 oktyabr kuni 19 yoshli qiz Metropolitenda xavfsizlikni ta’minlash boshqarmasi xodimi sumkasini tekshirayotgan paytda uning ichida bomba borligini aytgan.Transport va turizm obektlarida xavfsizlikni ta’minlash boshqarmasi xabariga ko‘ra, u sumkasida bomba borligini aytgach, hudud o‘rab olingan hamda voqea joyiga IIV Maxsus operatsiyalarni muvofiqlashtirish boshqarmasi guruhi yetib kelgan. Mas’ul xodim qizdan nima uchun sumkasida bomba borligini aytganini so‘raganida, u kayfiyati yaxshi bo‘lgani uchun shu tarzda hazil qilishga qaror qilganini aytgan. Shundan so‘ng vaqtincha hibsga olingan qiz poytaxtning Shayxontohur tumani 3-sonli ichki ishlar bo‘limiga olib ketilgan.IIV Transport va turizm obektlarida xavfsizlikni ta’minlash departamenti axborot xizmati rahbari Pokiza Xodjayevaning Kun.uz’ga ma’lum qilishicha, JIB Shayxontohur tuman sudi qarori bilan qizning harakatlari huquqbuzarlik deb topilgan. U sud qarori bilan Ma’muriy javobgarlik to‘g‘risidagi kodeksning 183-moddasi (Mayda bezorilik) va 199-moddasi (Maxsus xizmatlarni qasddan aldab chaqirish) bilan aybli deb topilgan hamda 5 sutkaga qamalgan.22 oktyabr kuni Toshkent metrosining «Alisher Navoiy» bekatida avtomatik o‘tkazish punktida to‘xtatilgan qiz sumkasini ko‘rsatishni so‘ragan ichki ishlar xodimiga unda bomba borligini aytgani, biroq tekshiruv payti undan portlovchi moslama topilmagani haqida xabar berilgandi."
https://kun.uz/uz/news/2022/10/25/uy-olishdagi-xatolar,2022-12-01 20:18:45.205687,"Aynan mana shu qat’iyat masalasida yurtdoshlarimiz ko‘p xato qilib qo‘yishadi. To‘g‘rirog‘i, yetti emas, yetmish o‘lchab yuborib, yaxshi imkoniyatlarni yo‘qqa chiqarishadi. Bugun ana shu xatolar haqida oddiy tilda hikoya qilamiz.“Shoshmay turaylik-chi...”Oxirgi o‘n yilliklarda juda ko‘pchilikni chalg‘itgan, maqsadni uzoqlashtirgan pozitsiya. Misol uchun, ko‘p insonlar bor, 20 ming dollar to‘plagan, lekin eng arzon uy (deylik) 25 ming dollar (eslatib o‘tamiz, O‘zbekistonda ko‘chmas mulk xaridi asosan AQSh dollarida amalga oshiriladi). Qarz olishni istamaydi, buning ustiga 25 ming dollarlik uyni yoqtirmaydi, hatto pisand qilmaydi va kamida 30 mingdan ortiq uylarga havas qiladi.“Shoshmay turaylik-chi” pozitsiyasiga o‘tilishi, qolgan pulni to‘plash niyat qilinishi bilan yutqizish boshlanadi. Tendensiya shundayki, uy narxi oshaveradi; 30 ming to‘planguncha 25 minglik uylar 35 ming dollarga chiqib ketadi. Yig‘ilgan pul qadrini ancha yo‘qotadi. Ham vaqtdan, ham narxdan yutqaziladi.Maslahat shuki, uyning ma’qul qismini to‘pladingizmi, dadil qarz oling. Ishoning, hatto uy narxi tushib ketsayam, zarar qilmaysiz. Chunki o‘z uyida yashagan odamning topganiga baraka beradi, qarzdan ham tez qutulasiz.Eng muhimi – imkoniyatingizga yarashasini olib turib, qolganiga yana yig‘insangiz, hech qachon yutqazmaysiz. Ya’ni bor pulingizga xarid qilib tursangiz, kelajakda kengaytirib olish dastlabkisini olish kabi qiyin kechmaydi.“Ta’mirsiz bo‘lsayam, arzon bo‘lsin”Millatdoshlarimiz shu gapni aytishni juda yaxshi ko‘rishadi. Negadir ta’mirsiz uy juda arzon bo‘lishiga, o‘zi ta’mirlashi hisobiga ancha mablag‘ tejab qolishiga ishonishadi. Yaxshi ta’mirlangan uyni ko‘rsatib: “Mana shu uy ta’miriga 5 ming dollar sarflangan, shuning hisobiga narxi 40 ming. Lekin siz 2-3 ming yutaman deb ta’mirsizini qidiryapsiz. Unday uyni olganingizdan keyin 5 ming bilan ham ta’mirlay olmaysiz, kamiga 2-3 oy ovora bo‘lasiz. 2-3 oylik ijara puliyam 500-600 dollar bo‘lib qoladi, bu tomondan ham yutqazasiz” deyilsa ham befoyda.Bugungi kunda bitta uyni to‘liq ta’mirlash anchagina qimmatga tushadi. Kamida 3-4 va undan ortiq xonadonni uzluksiz ta’mirlash orqaligina tannarxni kamaytirish mumkin. Qolaversa, muntazam shug‘ullanib yurmagan odam bo‘lsa, juda ko‘p ovora bo‘ladi, ortiqcha xarajat qiladi. Shuning uchun ta’mirsiz uyni ataylab qidirishni, o‘zi ta’mirlab olish orqali bu xariddan nimadir yutishni o‘ylashni tavsiya qilmaymiz. Juda qiyin reja bu.“Shoshilinch sotadiganlar bo‘ladi-ku...”Bo‘lmaydi. Ishoning, mo‘jiza yuz berib, bozorda 30 ming dollar turadigan uyni hech kim 20 mingga sotib ketmaydi. Hatto 29 mingga sotishni ham o‘ylab ko‘radi. To‘qsoninchi yillar o‘tib bo‘ldi, uyini ko‘targaniga sotib Rossiyaga yoki boshqa davlatga ketadiganlar ham qolmadi hisob. Qolaversa, ko‘chmas mulkka pul tikishga tayyor turgan puldorlar har mahalla, har ko‘chada bor endi. Har qancha shoshilinch sotadigan ham hech qachon yarim narxi tugul chorakkam arzoniga bermaydi. 3-5 foizga arzoniga sotgan taqdirda ham o‘sha puldorlar orasida talash bo‘lib ketadi. Chunki juda ko‘pchilik ko‘chmas mulk yaxshi investitsiya ekanini allaqachon tushunib yetgan.Siz qayerdandir yetib kelib, uni ko‘rib, qarindosh-urug‘ bilan maslahatni pishirib, pul qidirib ketguningizcha tayyor mablag‘ bilan kelib shartta olib qo‘yadigan chiqadi.Qolaversa, hozir oldi-sotdini rasmiylashtirish ham juda oson bo‘lib qolgan. Kelishilsa, bir soat ichida barchasini amalga oshirib, uy egasi bo‘lish mumkin.“Biz bir maslahat qilaylik-chi, kartoshka olmayapmiz-ku!”Ayrim xaridorlar bor, uy har jihatdan yoqib turibdi. Lekin albatta “shahar ko‘rgan” bir tanishini maslahatga chaqiradi. Ammo biznikilarda bir odat bor, maslahatga kelgandan keyin ishning yaxshi tomonga bitishini emas, aybini qidiradi. “Niyatingizga yetyapsiz ekan, sizga yoqqan bo‘lsa, menga ham yoqdi”, deya qolmaydi. “Qimmatroq emasmi, shoshmang-chi... Bu yerlar chekkaroq, yaxshiroq joydan chiqmadimi... Menga farqi yo‘q, o‘zingiz bilasiz...” deb xaridorning ko‘nglini xijil qiladi.Yana er-xotin, qarindosh-urug‘lar to‘planib maslahat qilaverishadi, qilaverishadi... Lekin ularning boshi qovushguncha uylar sotilib ketaveradi.“Narxlar tushmasmikin, shuncha uylar qurilyapti-ku”Ko‘pchilikning tasavvurida uylar juda ko‘p qurilyapti va bu ertami-kechmi narx tushishiga sabab bo‘ladi. Aslida uylar qurilayotgani sababi ham yuqori talab. O‘zbekiston – mustaqillik yillarida aholisi deyarli ikki barobar ko‘paygan davlat. Qolaversa, oldingidek bir hovlida 2-3 nafar aka-uka yashash an’analari yo‘qolib bormoqda, hamma alohida boshpanaga ega bo‘lishni istaydi.Qurilish materiallari bahosi ortyapti, inflatsiya kuchaymoqda. Ko‘pchilik tan olishni istamasa-da, aholining tobora ko‘proq qatlamida daromadlar oshyapti. Tadbirkorlik, xorijdan pul oqimi ko‘payyapti. Bunday paytlarda eng ishonchli mulk turar joy ekanini hamma biladi.To‘g‘ri, hech qanday mahsulot narxi abadiy oshishi mumkin emas. Shu jumladan ko‘chmas mulk bahosi ham tushishi mumkin. Lekin bu O‘zbekiston sharoitida ko‘chmas mulkka talab pasaygani bilan emas, umumiqtisodiy pasayish bilan izohlanishi mumkin. Ya’ni oddiy til bilan aytadigan bo‘lsak – uy narxi tushganda uni sotib olish ham qiyinlashadi: “Tuya bir tanga, qani bir tanga” holati yuz beradi.Bu uy olishni ortga surib, imkoniyatni pasaytirib yuborayotganlarga tegishli. Ma’lum mablag‘ingiz va zaruriyatingiz bormi, ko‘nglingizga yoqadigan uy chiqdimi, ko‘p o‘ylanmang va shartta oling. Yillar tajribasi shuni ko‘rsatib bo‘lgan – temirni qizig‘ida bosish zarur!Abror Zohidov"
https://kun.uz/uz/news/2022/10/25/mobiuz-5g-volte-va-vilteni-namoyish-etmoqda,2022-12-01 20:18:46.636045,"ICTEXPO 2022 ko‘rgazmasida Mobiuz O‘zbekistonda birinchi bo‘lib to‘rtinchi avlod tarmoqlarining yangi imkoniyatlari – VoLTE va ViLTE’ni ko‘rsatmoqda.Kompaniya zamonaviy texnologiyalar va yechimlarni joriy etishga katta e’tibor qaratmoqda. Xususan, 2021 yil aprel oyida Mobiuz birinchi bo‘lib eSIM’ni bozorga chiqardi. 2022 yil avgust oyida Mobiuz 5G tarmog‘i tijorat foydalanishga topshirildi, u hozirda Toshkentning o‘ndan ortiq manzillarida ishlab turibdi, mobil aloqa operatorlari ichida maksimal qamrovni ta’minlamoqda. Mobil operatorning navbatdagi yuqori darajadagi texnologik yangiliklari VoLTE va ViLTE bo‘lishi kutilmoqda. 24-26 oktabr kunlari Samarqandda bo‘lib o‘tayotgan ICTEXPO 2022 ko‘rgazmasidagi kompaniya stendida aynan ularga alohida e’tibor qaratilmoqda.ICTEXPO 2022 ko‘rgazmasining ochilishida Axborot texnologiyalari va kommunikatsiyalarini rivojlantirish vaziri Sherzod Shermatov va Samarqand viloyati hokimi Erkinjon Turdimov birinchi bo‘lib VoLTE/ViLTE bilan tanishdilar. Shuningdek, ularga 5G tarmog‘ining tezlik imkoniyatlari namoyish etildi.VoLTE (Voice over LTE) – qo‘ng‘iroqlar uchun LTE tarmog‘idan foydalanish imkonini beruvchi texnologiyadir. Odatda 4G LTE tarmog‘ida bo‘lgan abonent faqat mobil Internetdan foydalanishi mumkin, qo‘ng‘iroq qilishda esa tarmoq 3G/2G'ga o‘tadi. VoLTE’dan foydalanish bilan bu noqulaylik bartaraf etiladi – qo‘ng‘iroqlar ma’lumotlar to‘plamlari shaklida uzatiladi.VoLTE’ning afzalliklari - tezkor ulanish tezligi (bir necha soniya), qo‘ng‘iroq paytida mobil Internetdan foydalanish imkoniyati, muloqot paytida tiniq ovoz va boshqalar.ViLTE (Video over LTE) — qandaydir mobil ilovalaridan foydalanmagan holda 4G LTE tarmog‘idagi abonentlar o‘rtasida videoaloqa texnologiyasi. Ushbu xizmatni qo‘llab-quvvatlaydigan mobil qurilmaga ega bo‘lish va to‘rtinchi avlod tarmog‘ining qamrov hududida bo‘lish kifoya.Hozirda texnologiyani zarur sinovlardan o‘tkazish ishlari olib borilmoqda. Muvaffaqiyatli natijalardan keyin Mobiuz abonentlar uchun VoLTE/ViLTE’ni bosqichma-bosqich joriy qilishni boshlaydi.Ko‘rgazmaga tashrif buyurgan ko‘plab mehmonlar, jumladan Mobiuz’ning amaldagi va yangi abonentlari hozirning o‘zida VoLTE/ViLTE’dan foydalanish imkoniyatiga ega bo‘lishmoqda. Samarqand shahri aholisi va mehmonlari 26 oktabr ish kuni tugagunga qadar ko‘rgazma va Mobiuz stendiga tashrif buyurishlari mumkin.ICTEXPO va ICTWEEK 2022 AKT haftaligi doirasidagi boshqa tadbirlar Silk Road Samarkand majmuasi hududida o‘tmoqda.Reklama huquqi asosida"
https://kun.uz/uz/news/2022/10/25/toshkent-viloyatida-29-ming-dollarga-yer-sotmoqchi-bolgan-shaxslar-qolga-olindi,2022-12-01 20:18:48.282755,"Bosh prokuratura huzuridagi Departamentning Yangiyo‘l tuman bo‘limi va IIB xodimlari hamkorligida tezkor tadbir o‘tkazildi.Iqtisodiy jinoyatlarga qarshi kurashish departamenti matbuot xizmati xabar berishicha, fuqaro I.A. va Kadastrlar palatasi Yangiyo‘l tumani filiali muhandisi Sh. X. «U.Yu.» agrofirmasiga qarashli 32 sotix yer maydonini fuqaro Sh. ga 29 000 AQSh dollariga sotishga kelishib, tanishlari orqali hujjatlarni rasmiylashtirib berishi evaziga oldindan 10 400 AQSh dollarini olgan vaqtida ashyoviy dalillar bilan ushlangan.Shu kabi, Departament, DXX va IIVning hamkorlikdagi tadbirida Andijon viloyati, Ulug‘nor tumani fermer, dehqon xo‘jaliklari va tomorqa egalari kengashi hisobchisi D.Sh. fuqaro Sh. ning opasi M.ning nomiga tashkil qilingan «Yoshlar bog‘i» hududidan 3,5 gektar yer maydonini dehqonchilik qilish uchun ajratib berish evaziga 4 mln so‘m pulini olib, keyinchalik ushbu yer maydonini onlayn-auksion orqali yutib olib berish va kadastr hujjatlarni rasmiylashtirib berish evaziga 1 000 AQSh dollarini olgan vaqtida qo‘lga olingan.Mazkur holatlar yuzasidan Jinoyat kodeksining 168-moddasi (Firibgarlik) va 28, 211-moddasi (Pora berish) bilan jinoyat ishlari qo‘zg‘atilib, tergov harakatlari o‘tkazilmoqda."
https://kun.uz/uz/news/2022/10/24/toshkent-metrosida-sumkasida-bomba-borligini-aytgan-qiz-hibsga-olindi,2022-12-01 20:18:49.782915,"IIV Transport va turizm obektlarida xavfsizlikni ta’minlash departamentining ma’lum qilishicha, avtomatik o‘tkazish punktida to‘xtatilib, sumkasi ko‘zdan kechirilgan qiz 19 yoshda. U sumkasida bomba borligini aytgach, Metropolitenda xavfsizlikni ta’minlash boshqarmasi xodimlari zudlik bilan yaqin atrofdagi hududni o‘rab olgan va voqea haqida navbatchilik bo‘limiga xabar berishgan.Shundan so‘ng voqea joyiga IIV Maxsus operatsiyalarni muvofiqlashtirish boshqarmasi guruhi yetib kelgan. Sumkani ko‘zdan kechirish chog‘ida undan portlovchi moslama topilmagan. Ro‘y bergan holat va tekshiruv natijasi yuzasidan dalolatnoma tuzilgan.Metropolitenda xavfsizlikni ta’minlash uchun mas’ul xodim qizdan nima uchun sumkasida bomba borligini aytganini so‘raganida u kayfiyati yaxshi bo‘lgani uchun shu tarzda hazil qilishga qaror qilganini aytgan. Vaqtincha hibsga olingan qiz poytaxtning Shayxontohur tumani 3-sonli ichki ishlar bo‘limiga olib ketilgan. "
https://kun.uz/uz/news/2022/10/24/oreliya-bushez-fransuzlar-ozbekistonni-oz-kozlari-bilan-korishni-orzu-qiladi,2022-12-01 20:18:51.886170,"Madaniyat va san’atni rivojlantirish jamg‘armasi «O‘zbekiston: Markaziy Osiyo bo‘ylab zamonlar osha sayohat» nomli yangi hujjatli film taqdimotini o‘tkazdi. Film Fransiyaning Les Poissons Volans kinokompaniyasi, ARTE telekanali va Luvr muzeyi hamkorligida ishlangan.Film taqdimotiga fan va madaniyat arboblari, diplomatik korpus va xalqaro tashkilotlar vakillari taklif etildi. Fransiyaning O‘zbekistondagi elchisi Oreliya Bushez ham film borasidagi fikrlarini bildirib o‘tdi.«Avvalambor, «O‘zbekiston, Markaziy Osiyo bo‘ylab zamonlar osha sayohat» hujjatli filmi namoyishida sizlar bilan birga bo‘lganimdan juda xursandman. Ushbu filmni tomosha qilgandan so‘ng, biz 2022 yil noyabr oyida Parijdagi Luvrda ochiladigan bo‘lajak ko‘rgazmaning ko‘lami haqida birinchi tasavvurga ega bo‘lishimiz mumkin.Ta’kidlash joizki, mazkur tadbir mamlakatlarimiz o‘rtasidagi ikki tomonlama munosabatlar taraqqiyoti ko‘rsatkichidir. Bu O‘zbekiston va Fransiya o‘rtasida yo‘lga qo‘yilgan madaniy aloqalarning ajoyib namunasidir. Mazkur film va ko‘rgazma orqali Fransiya jamoatchiligi O‘zbekistonning boy madaniy merosi bilan yaqindan tanishish imkoniyatiga ega bo‘ladi. Mamlakatingiz fransuzlar uchun u qadar tanish emas, hozirgacha ko‘pchilik bu Markaziy Osiyodagi eng ko‘p aholiga ega mamlakat ekani, jadal rivojlanib borayotgani va juda hurmatga sazovor ekanligini biladi. Xalqimiz Samarqand, Buxoro kabi ulug‘ shaharlaringiz haqida ko‘p eshitgan, ularni ziyorat qilishni, karvon yo‘llari o‘tgan joylarni o‘z ko‘zlari bilan ko‘rishni orzu qiladi. Shuningdek, ular xalqingiz shu kunga qadar saqlab kelgan barcha madaniy meros xazinalarini kashf qilishni orzu qiladilar.Darvoqe, Samarqandga Fransiyadan kelayotgan sayyohlar sonining ko‘pligi ham shu bilan bog‘liq, ularning soni kun sayin ortib bormoqda, masalan, yiliga 20 ming nafar fransuz sayyohlari mamlakatingizga tashrif buyuradi. Ishonchim komilki, bu yil Luvr muzeyidagi ko‘rgazma sharofati bilan bu ko‘rsatkich bundanda yuqori bo‘ladi. Biz gapirayotgan ko‘rgazma Fransiya jamoatchiligiga Parij tashqarisiga chiqmasdan turib O‘zbekistonning boy madaniy merosi bilan tanishish uchun imkoniyat yaratadi. Chunki u butun mamlakat bo‘ylab tanlangan 130 dan ortiq ashyo va buyumlarni o‘z ichiga olgan. Bu eksponatlarning aksariyati mamlakatning turli muzeylarida saqlanadi va ko‘plari arxeologik qazishmalar paytida topilgan. Aytish joizki, fransuz arxeologlari O‘zbekiston hududida juda jadal ishlamoqda. Ayniqsa, ko‘rgazma kuratori bo‘lgan mashhur arxeolog janob Rokko Rante ular qatoridan joy olgan. Bu esa yana bir bor mamlakatlarimiz o‘rtasidagi hamkorlik tobora kengayib borayotganidan dalolat beradi.Luvrdagi ko‘rgazma bois ko‘plab muzey mehmonlari O‘zbekistonni tanib borishmoqda, ularning soni yiliga 10 millionni tashkil etadi va bu nafaqat Fransiya va qo‘shni davlatlar aholisi. Luvrga tashrif buyuruvchilar butun dunyodan san’at ixlosmandlaridir!» deydi u. Elchi xonim film yaratilishida o‘z hissasini qo‘shganlarning barchasiga minnatdorchilik bildirgan.«Biz hozirgina juda ibratli ajoyib hujjatli filmni tomosha qildik. Film ustida ishlagan barchaga, birinchi navbatda uning direktori janob Darakchiyevga va Le Poisson Volant kompaniyasi prodyuseri Sofi Gupi xonimga minnatdorchilik bildirmoqchiman. Shuningdek, san’at va madaniyatni rivojlantirish jamg‘armasi raisi o‘rinbosari Saida Mirziyoyeva va Jamg‘arma ijrochi direktori Gayane Umerovaga, Luvr muzeyi ma’muriyati va ARTE telekanaliga, ularning umumiy maqsadlar yo‘lida amalga oshirgan samarali hamkorligi uchun alohida minnatdorchilik bildirmoqchiman. Nima uchun bu filmni ibratli deb topdim? Chunki u ko‘rgazma nimalardan iboratligi va arxeologik qazishmalar qanday olib borilganini ko‘rsatadi. O‘zbekiston tarixining muhim bosqichlari va ularning har bir davr madaniy merosida o‘z izi borligiga barchamiz guvoh bo‘ldik. Film 15 asrlik tarixni o‘sha davrdagi madaniy osori atiqalar va boshqa arxeologik topilmalar orqali namoyish etadi.Filmda restavratorlar ishiga turlicha yondashuvlar, shuningdek, shu paytgacha o‘z hunarining asl qonun-qoidalari va an’analarini saqlash yo‘lida mehnat qilayotgan o‘zbekistonlik hunarmandlar ham ko‘rsatilgan. Bu esa xalqlarning madaniy merosini saqlab qolish uchun juda muhimdir. Filmda ajdodlarimiz bizga qoldirgan narsalarni asrab-avaylash zarurligi ko‘rsatilgan.San’at va madaniyatni rivojlantirish jamg‘armasi O‘zbekiston madaniy merosini asrab-avaylashga o‘z hissasini qo‘shayotgani va bu borada Fransiya tajribasiga tayanayotganidan juda xursandman», deydi u.Parij ko‘rgazmasi uchun artefaktlar restavratsiya qilindi. Ular orasida Katta Langar Qur’oni ham bor"
https://kun.uz/uz/news/2022/10/24/ozim-chang-yutib-ishlayman-farzandlarim-toza-kiyimda-yurishini-xohladim-4-farzandini-kontraktda-oqitayotgan-usta-haqida-hikoya,2022-12-01 20:18:53.654141,"O‘zbekistonga “nasilka”da qaytdim...Farg‘ona viloyati Beshariq tumani Shoberdi qishlog‘ida yashayman. Rossiyaga dastlab 1997 yilning kuzida borganman. 10 yildan oshiqroq muhojirlik nonini yedim. U yerda asosan uy ta’mirlash ishlari bilan shug‘ullandim. Santexnik, elektriklik ham qildim.Shu davr mobaynida uyga pul jo‘natib turdim. Ro‘zg‘ordan orttirib jamg‘argan mablag‘ga ikki mashina va ikki yer uchastkasi sotib oldik. Hozirgi yashayotgan uyimizni el qatori ta’mirladik. Farzandlarimni 6-sinfdan ximiya va biologiyaga ixtisoslashtirilgan maxsus maktabga berdik. Katta o‘g‘limning o‘qiganini ko‘rgan ukalari uning ortidan ergashdi. Qolgan farzandlarimni ham 6-sinfdan repetitorga berdik. Xudo yetkazib turdi.Muhojirlikda 10 yil ishlaganimdan keyin og‘ir yuk ko‘tarish oqibatida belimdan grija orttirib oldim. Bir oycha to‘shakka mixlanib yotib qoldim. Baxtimga atrofimda andijonlik hamrohlarim bor edi, kasallik xuruj qilgan paytlarda ular tez yordam chaqirib dalda bo‘lib turishdi. Og‘riq kuchaygan kunlarning birida do‘stlarim aeroportga “nasilka”da olib borishdi. U yerdan O‘zbekistonga uchdim...Xavotirlanishmasin deb kasal bo‘lganimni uydagilarga atay bildirmagan edim. O‘zbekistonga kelib to‘g‘ri shifoxonaga yotdim. Muolajadan so‘ng oyoqqa turib keyin uyga keldim. Farzandlarim ancha esini tanib ulg‘ayib qolishgan ekan. Ahvolimni ko‘rib qaytib Rossiyaga jo‘natishmadi.5 talabani o‘qitish uchun ikki mashina ham sotildi...Katta o‘g‘lim Andijon davlat tibbiyot institutiga shartnoma asosida o‘qishga kirdi. Uning ortidan ikkinchi o‘g‘lim Ukrainadagi oliygoh talabasi bo‘ldi. Unga har yili 8 ming dollardan to‘lashga to‘g‘ri keldi. Ahvol tangligidan Rossiyada ishlab orttirgan ikki mashinadan birini sotishga majbur bo‘ldim. Ukrainadagi o‘g‘lim ikki yildan keyin o‘qishini ADMIga ko‘chirib keldi. O‘tgan yili katta o‘g‘limni uyladim. Kelinim ham talaba. U ham shartnoma asosida o‘qiydi.Quvonchli kunlar qo‘sha keldi. To‘y qilgan yilimiz, ya’ni o‘tgan yili egizak farzandlarimiz Hasanbek va Zuhraxonlar ham o‘qishga kirdi. O‘g‘illarim Xumoyunbek va Nurbek Andijon davlat tibbiyot instituti, Hasanbek Toshkent Tibbiyot Akademiyasi, qizim Zuhraxon Qo‘qon davlat pedagogika instituti, kelinim Shahnozaxon esa Andijon davlat universiteti talabasi. Shunday qilib 5 nafar talaba bo‘ldi uyimizda. Xursand bo‘lganim, Hasanbek ToshMIga grant asosida o‘qishga kirgani bo‘ldi. O‘tgan yili ikkinchi mashinani ham sotib ularning o‘qishiga to‘lov qildim.Oyiga o‘rta hisobda 500 dollar pul topaman...Turmush o‘rtog‘im uy bekasi. Hech qayerda ishlamaydi. Oilada 5 nafar student o‘qiyotganini bilib hokimiyat yordam qildi. Rossiyadan qaytgach 4-5 yildan beri qishloqda qurilish ishlarida yuribman. Poydevordan tortib tom yopishgacha, uy ichini ta’mirlash ishlarigacha qo‘limdan keladi. Rossiyada oyiga 1 200 dollar pul topardim. Qishloqda 450 dan 600 dollargacha pulga ishlayman. Nolimayman, topishim yomon emas. Hayotimiz yaxshi. Nolisam bo‘lmaydi.Bu yil to‘ng‘ich o‘g‘lim ordinaturaga o‘qishga kirdi. U o‘qib ham ishlayapti. Bu degani kattasi yeb-ichishini o‘zi eplayapti. Yonimga kirib qoldi. Yaratganning o‘zi yetkazyapti. 1 yildan keyin o‘g‘lim va kelinim o‘qishni tamomlashadi. Ikki kontraktdan “qutulamiz”. Tan olaman, qiyinchilik bo‘ladi, o‘qitish oson emas. Lekin eplab turibmiz.Turmush o‘rtog‘im oila qurgan yilimiz ikki yil maktabda kotiba bo‘lib ishlagan. Dekretga chiqqanidan keyin qaytib ishlamadi. Uy ishlari bilan mashg‘ul bo‘ldi.O‘zim chang yutib ishlayapman, farzandlarim toza kiyimda yursin...O‘tmishdagi voqea hanuz yodimda. Yarim kechasi katta o‘g‘lim Xumoyunbek 3 oylik chaqaloqligida qattiq isitmaladi. Qishlog‘imizda yagona shifokor bor edi. Chaqaloqni uning yoniga olib borganimizda uyidan og‘rinib chiqib keldi. Hayotimdagi birinchi chaqaloq bo‘lgani uchun nima qilishni bilmagan edim. Noilojlikdan borgandik. Shifokorning og‘ringanini ko‘rib kun kelib farzandlarimni o‘qitaman, o‘g‘illarim o‘qisa boshqalarga bunday muomala qilmaydi deb niyat qilganman. O‘g‘illarimning barchasini tibbiyot sohasida o‘qitish fikri aynan shu voqeadan keyin paydo bo‘lgan.5 farzandimni baravar o‘qitayotganimdan doim g‘ururlanib yuraman. O‘zim o‘qimaganimga yarasha bolalarni o‘qitishga bel bog‘ladim. O‘zim chang yutib ishlayapman. Ular toza kiyimda yursin. Eskilar bejiz aytishmagan. O‘zingdan ko‘ra farzandlaring yaxshi yashashi kerak. Farzandlarimdan ko‘ra nabiralarim yaxshi yashasin.Rossiyada orttirib kelgan grijam onda-sonda qo‘zg‘ab turadi. Ishdagi hamrohlarimning biri akam, birisi ukam. Ular menga og‘ir yuk ko‘tarishga qo‘yishmaydi.Sarvar Ziyayev, Kun.uz muxbiri
Montaj ustasi: Jahongir Aliboyev."
https://kun.uz/uz/news/2022/10/24/surxondaryoda-hamshirani-farzandi-oldida-kaltaklaganlarga-jinoyat-ishi-qozgatildi,2022-12-01 20:18:55.162833,"Surxondaryo viloyati prokuraturasi Denov tumanidagi shifoxonada ikki ayol hamshirani farzandi oldida kaltaklashi holat yuzasidan jinoyat ishi qo‘zg‘atilganini ma’lum qildi.18 oktyabr kuni soat 10:30 larda Denov tumani Sil kasalliklari shifoxonasi bosh hamshirasi D.I. o‘ziga tanish bo‘lgan S.Q. hamda S.T. bilan oldindan ziddiyati bo‘lganligi sababli o‘zaro janjallashib, janjal vaqtida D.I. ni urib, unga «yengil» tan jarohati yetkazilgan.Viloyat IIB ma’lumotiga ko‘ra, hamshirani kaltaklayotgan ayol u bilan janjallashgan hamshiraning onasi bo‘lgan. Holatni jabrlangan hamshiraning voyaga yetmagan qizi qo‘l telefonida tasvirga olib turgan.Mazkur holat yuzasidan Denov tumani IIB huzuridagi Tergov bo‘limi tomonidan o‘tkazilgan tergovga qadar tekshiruv natijasiga ko‘ra, 23 oktyabr kuni S.Q. va S.T.ga nisbatan Jinoyat kodeksining 277-moddasi 2-qismi «b» bandi (bezorilik) bilan jinoyat ishi qo‘zg‘atilib, hozirda dastlabki tergov harakatlari olib borilmoqda.Tergov harakatlarining borishi tuman prokuraturasi tomonidan nazoratga olingan."
https://kun.uz/uz/news/2022/10/22/umraga-borishni-istagan-fuqarolar-pulini-ozlashtirgan-shaxs-ushlandi,2022-12-01 20:18:56.568620,"Andijon viloyati prokuraturasi xabariga ko‘ra, F.A. Xo‘jaobod tumanidan Umra mavsumida ziyoratga borish istagini bildirgan 74 nafar fuqarodan jami 1,4 milliard so‘m naqd pullarni olib, o‘zining shaxsiy ehtiyojlariga ishlatib yuborgan. Holat yuzasidan unga nisbatan Jinoyat kodeksining 168-moddasi 4-qismi «a» bandi va boshqa moddalar bilan jinoyat ishi qo‘zg‘atilib, qamoqqa olish tarzidagi ehtiyot chorasi qo‘llangan. Hozirgi vaqtda Xo‘jaobod tumani IIB tomonidan tergov harakatlari olib borilmoqda. "
https://kun.uz/uz/news/2022/10/22/hindistonda-tutqunlikda-qolgan-ozbek-ayollari-hukumatdan-najot-kutmoqda,2022-12-01 20:18:57.966836,"Videomurojaatda olti nafar ayol ayni damda og‘ir vaziyatda yashayotgani va ularga qullardek munosabatda bo‘lishayotgani, nomusi toptalayotgani bayon qilingan. O‘zini Samarqand viloyatidanman, deb tanishtirgan ayol bir yil avval  Hindistonga ishlash uchun borib, u yerda aldov qurboni bo‘lganini aytgan. Uning yonida yana besh nafar o‘zbekistonlik ayol tutqunlikda qolmoqda.Ma’lum bo‘lishicha, uni o‘z dugonalari – samarqandlik bo‘lgan ikki ayol N.N. hamda Z.J. Hindistonga olib borgan va turkmanistonlik A.J.ga sotib yuborib, pasportini qo‘lidan zo‘rlik bilan olib qo‘yishgan. Shundan so‘ng, ayolni fohishalikka majbur qilishgan.Murojaatchi ayol o‘ziga o‘xshab u yerda aldanib qolganlar juda ko‘pligini aytmoqda. Ayol o‘z murojaatida Suriyadan olib kelinganlar qatori o‘zlariga ham hukumat yordami berilishiga umid bildirgan. Uning so‘zlariga ko‘ra, Samarqand shahrida uch nafar farzandi bor, ularning ikki nafari hali voyaga yetmagan.Ushbu holat bo‘yicha O‘zbekistonning Hindistondagi elchisi Dilshod Ahatov bilan bog‘landik. Elchi ayollar taqdiridan xabardor ekanini aytdi. Ayollar Hindistonga noqonuniy tarzda kirib borgani sabab ayni paytda mamlakat huquq-tartibot idoralari tomonidan tergov harakatlari olib borilmoqda. Elchining aytishicha, ayollarga huquqiy yordam berilmoqda, biroq tergov tugamaguniga qadar tutqunlikdagi ayollar mamlakatni tark eta olmaydi, ish yakunlangach, O‘zbekistonga qaytarilishi mumkin.Murojaatchi ayol o‘zi bilan bog‘lanish uchun kontakt qoldirdi (Kun.uz'da ayolning Telegram-raqami bor) va hukumatdan yordam kutmoqda. O‘z xavfsizligi uchun ism-familiyasini oshkor qilmaslikni so‘radi.Videotasvirda tutqunda qolayotgan ayolning ayovsiz kaltaklanayotgani ham aks etgan.Isomiddin Po‘latov,  Kun.uz muxbiri,
Montaj ustasi – Faxriddin Xotamov."
https://kun.uz/uz/news/2022/10/22/ayblariga-koz-yumaman-lekin-beparvoligini-kechirolmayman-tahlika-iskanjasida-yashayotgan-ayol-hikoyasi,2022-12-01 20:18:59.474956,"O‘rtahol oilada katta bo‘ldim. Yo‘qchilikniyam, to‘qchilikniyam ko‘rganman. Bolaligim yomon o‘tgan deyolmayman. Ota-onam ko‘nglimizga qarab o‘stirganlar. Bizni oliy ma’lumotli bo‘lishimiz uchun bor imkoniyatlarini ishga solganlar. Otam judayam qattiqqo‘l, rashkchi bo‘lgan. Har bir qadamimiz o‘lchovli edi. Albatta, bizning foydamizni ko‘zlaganlar. Lekin shunday muhitda o‘sganimiz ko‘p joyda pand beradi, sal yovvoyilik xarakteri bor hammamizda. Odamlarga qo‘shilib ketishimiz biroz qiyin kechadi. Tabiatan tortinchoq, kamgap qizman. Odamlar bilan har doim masofa saqlayman.Atrofimda oshiqlarim ko‘p bo‘lgan. Xarakterim va tarbiyam sabab ularni yonimga yaqin yo‘latmasdim. O‘qishni bitirib viloyatga qaytdim. O‘qituvchi bo‘lib ishlay boshladim. Sovchilarning keti uzilmasdi, hatto sovchilarni qaytarish bo‘yicha chempion degan ta’rifgayam ega bo‘ldim. Bu qaysidir ma’noda to‘g‘ridir, lekin haqiqat emas. Aslida sovchilar qo‘ni-qo‘shnilarning ig‘volari sabab qaytib kelishmasdi. Ko‘zoynak taqardim. Bunga katta bir nuqsondek qarashardi. O‘qishga kirganimdan so‘ng linza qo‘ydirganman. Lekin odamlar bir vaqtlar ko‘zoynak taqqanimni unutishmasdi.Tuhmat toshiIshxonada birinchi tuhmat bilan yuzlashdim. O‘zimga yaqin do‘st sifatida ko‘rgan hamkasb opam meni sovun o‘g‘irlaganlikda aybladi. Bu hayotimdagi birinchi zarba edi. Yangi ishga kirgan odam jamoada o‘g‘ri degan nomni orttirishi qanchalar yomon, kamiga u tuhmat bo‘lsa! Kelib-kelib sovun o‘g‘irlaymanmi? Bunga ba’zilar ishondi, ba’zilar esa yo‘q. Xullas nomim o‘g‘riga chiqdi. Dunyoda qanchalar razil odamlar borligiga ilk bor guvoh bo‘ldim...Hayotimdagi keyingi nohaqlikni esa menga sovchi qo‘ygan yigitdan ko‘rdim. Xarakteri juda qo‘pol bo‘lgani sabab unga tegmadim. Ko‘p bora uydagilarini jo‘natdi, men rad etdim. Keyin boshqacha yo‘lga o‘tdi. Ishxonamga tekshiruvchi bo‘lib kelib, aynan meni tanqidga olishdi va ko‘p bora sheriklari bilan darsimni nazorat qilib yo‘q joydan kamchilik topib ko‘pchilikning yonida izza qilishdi, yig‘latishdi. Vaholanki, hali ishga kirganimga endigina bir oy bo‘lgandi. Tabiatan kamgap bo‘lganim uchun jamoadagilar meni kibrli odamlarni mensimaslikda ayblashardi. Hatto kelgan sovchilarga men haqimda shunday ta’rif berishardi.Oilada hammamiz davlat ishida ishlardik. Onam kamsuqum ayol bo‘lgani, dadamning iznidan chiqmagani bois qo‘shnilar bilan gaplashib o‘tirmasdi. Bunga vaqtlari ham bo‘lmasdi. Qo‘shnilarning turmushi qanday, kimning qizi ajrashdi, kimning uyida urush bo‘ldi, xullas g‘iybatlarga qo‘shilmasdik. Bu esa kelgan sovchilarga yomonlash uchun yana bir bahona bo‘ldi. “Toshkentda o‘qib kelgan, kim biladi u yoqda nima qilib yurganini...” kabi gap-so‘zlar oraladi. Bu orada onam insult bo‘lib, bir tomonlari ishlamay qoldi. Har doim ishlab, odamlar orasida yurgan odam bir joyda yotishi judayam og‘ir bo‘larkan.“Kasal kelin kimga ham kerak?”Kunlar shu zaylda o‘taverdi. 30 yoshni qarshiladim, uydagilarning majburlashlari ortidan bir yigitga unashtirildim. Yigit taniqli bir xonandaning musiqachisi ham tadbirkor edi. Unashtirilgan yoshlar qanday bir-birga talpinishadi bizda esa aksincha munosabatlar sovuq edi. Men uni qo‘ng‘iroq qilishini kutardim, albatta. U bo‘lsa bir haftada bir telefon qilardi, SMS ham yozmasdi hatto. To‘y kuni ham belgilandi.Orada sog‘lig‘imda muammo paydo bo‘la boshladi. Belimda kuchli og‘riq, tekshiruvlardan grija bo‘lib qolganim ayon bo‘ldi. Ko‘rsatmagan joyimiz qolmadi, kasallik shunday avj oldiki, o‘rnimdan turolmay qoldim. To‘shakka mixlandim. 4 oy shu tarzda o‘tdi. Kuyov bolani esa parvoyi palak, e’tibor ham bermadi. Inson aynan shunaqa paytda atrofidagilardan, yaqinlaridan mehr-e’tibor kutarkan. Bir umr kutganim, orzu qilganim nahotki, shunchalar bemehr inson bo‘lsa?!Gapimiz gapimizga to‘g‘ri kelmay qoldi. Men unashtiruvni buzishga qaror qildim. Orada har xil gap-so‘zlar bolaladi. “Kasal kelin kimga ham kerak? Kasalmand, beli og‘riydi, ertaga farzandli bo‘loladimi, yo‘qmi singari gap-so‘zlar o‘zimgacha yetib kelardi”. Alloh insonni turli xil sinovlar bilan sinarkan. Kimlar haqiqiy, kimlar soxta do‘st ekanini ko‘rsatib qo‘yarkan.Qalbim bo‘m-bo‘shDard bergan shifosiniyam beradi, albatta. Muolajalardan keyin oyoqqa turdim, hayot yo‘lida davom etdim. Oradan uch oy o‘tdi. Og‘ir kunimda yonimda turolmagan inson yana hayotimda paydo bo‘ldi. Salkam olti oy uyga tinmasdan uzr so‘rab kelishdi. Tabiiyki non qaytganidan uydagilarning boshlari egilgan, keladigan sovchilar ham unashtiruv buzilganini eshitib yo‘q bo‘lib qolishardi.Shuning uchunmi uydagilar inson xato qilishini, aybini tushunib kelganda esa kechirishni tinmay ta’kidlashardi. Mening esa qalbim bo‘m-bo‘sh, unga nisbatan hech narsani his qilmasdim. Qiz bola ojiza bo‘larkan, yana rozi bo‘ldim.To‘y o‘tdi. Turmush o‘rtog‘imni iznidan chiqmaydigan, itoatkor ayolga aylandim. Unga ko‘ngil qo‘ydim, balki ko‘nikdim. U to‘ydan keyin ham beparvolikda davom etdi. Biz yangi kelin-kuyov alohida yashardik. Ertalabdan kechgacha uyda bir o‘zim zerikardim, ularning kelishlarini intizorlik bilan kutardim. Kelganida esa kompyuter, telefondan boshini ko‘tarmasdi. Hatto kechasi birga uxlamasdik, sen kiraver, ishlarim bor deb boshqa xonada ishlab o‘tirardi.Beparvolik so‘ldirarkan...Tushunishimcha, turmush o‘rtog‘im chetdan yuk olib kelib sotardi va bu bilan tunda shug‘ullanardi. Ayol kishini beparvolik, mehrsizlik so‘ldirarkan. Birga yashasang-u uni sog‘insang bu qanday azob... Hammaga o‘zimni baxtli ko‘rsatishga harakat qilib rol o‘ynardim.Qaynonamlar bizga yaqin joyda yashardi. Yangi kelinligimda borib xizmatlarini qilib kelardim. Ularning oilasida muhit boshqa, ya’ni birdamlik yo‘q, opa-singillar bir-birini yoqtirmaydi. Kelinning esa oilada o‘rni yo‘q, hatto birga gaplashib o‘tirishmasdi. Suhbatlariga qo‘shilish uchun bir-ikki og‘iz gapirsam eshitmaganga olishardi. Oilaviy muhokama qiladigan mavzu chiqib qolsa, kelinni, ya’ni meni tashqariga chiqarvorishardi.Dunyoviy ilm ular uchun birinchi darajali edi, diniy ilmdan esa deyarli xabarlari yo‘q. Hatto namoz o‘qishni behudaga vaqt ketkazish deb hisoblab, o‘qishimga qarshilik qilishardi. Diniy ilmdan xabarlari yo‘qligining yana bir isboti xo‘jayinim meni umuman qizg‘anmasdi, hatto uyimizga har xil begona erkaklarni jo‘natardi. Men esa savdolar yuzasidan oldi-berdi qilardim. Hatto begona erkaklarga nomerimgacha bergandi.Bunday munosabatdan yig‘lardim, sababi meni uyimizdagi erkaklar shu inson uchun qanchalar avaylashgan, ishga olib borib olib kelishardi, hatto. Bu erkakning hayotida balki boshqasi bordir, bo‘lmasa bu qadar beparvo bo‘lmasdi, deb o‘ylashingiz mumkin. Lekin bu xato, uning hayotida mendan boshqasi yo‘q, bunga ishonchim komil.Bu orada ular to‘ylargayam chiqmay qo‘ydi, bunga o‘zlari qaror qildilarmi yoki jamoadan chiqarib yuborishdimi, bunisi menga qorong‘i.Ba’zida ular o‘ylanib, siqilib ko‘p uf tortardilar. Sababini so‘rasam umuman aytmasdi. Bir kun bexosdan telefonda gaplashayotganlarini eshitib qoldim. Suhbat asosan pul haqida bo‘ldi. Suhbatdan tushundimki xo‘jayinimning kimdandir qarzi bor. Buni avvaldan xatti-harakatlaridan yonimda telefonda gaplashmay ko‘chaga chiqib gaplashib kelishidan sezardim, lekin isbotim bo‘lmagani uchun o‘zimni o‘zim yaxshi bo‘lishiga ishontirardim. Turmush o‘rtog‘imning noqonuniy ishi bo‘lmasin, Alloh unga insof bergin, to‘g‘ri yo‘ldan adashtirmagin, deb duolarimda tinmay so‘rardim.Baxtli kunlarimiz ham bo‘lganBir yillik turmushimiz davomida erim men uchun ikki marta vaqt ajratgan. Birinchisi, ko‘zimda juda qattiq og‘riq his qilganimda. O‘shanda ko‘zimning og‘rig‘iga chidolmay qoldim. Erim beparvo yuraverdi. Telefonlashganimizda otamga ko‘zim haqida aytdim. Shunda kuyoviga telefon qilib sizlar Toshkentda bo‘lsangiz ko‘rsating ko‘zini. Biz viloyatda turib nima qilolamiz hozir deb gapirgan. Erim otamdan hayiqardi. Meni doktorga olib bordi. Shifokor tekshirib ko‘zimning shoxpardasi shikastlangani operatsiya qilmasa ko‘r bo‘lib qolishim mumkinligini aytdi. Shunda erim qaynonamdan yashirincha ko‘zimni operatsiya qildirib berdi. Bu menga qilgan birinchi va yagona yaxshiligi bo‘lib qoldi.Ikkinchisi esa tug‘ilgan kunimda bo‘ldi. Bu turmushga chiqqanimdan keyingi birinchi tug‘ilgan kunim edi. Har yili bu kunni oila davrasida shodiyona bilan nishonlardik. Uyimiz qarindosh-urug‘lar, bolalarning qiy-chuvi bilan to‘lib ketardi. Birinchi marta tavallud kunimda bir o‘zim, uyda yolg‘iz o‘tirdim. Kechqurungi to‘qqizlarga yaqin erim ishdan keldi. Juda xafa edim, lekin sezdirmaslikka harakat qildim. Qandaydir mo‘jiza bilan erim shu kuni meni ovqatlanishga olib bordi. Ikki soat vaqtini men uchun ajratdi. Ayol kishi uchun erining e’tibori nechog‘lik muhim ekanini shu kuni his qildim.Tahlika ichida yashadimBir kun erim yangi hamkorlarim deb qandaydir odamlarni uyga boshlab keldi. Ular bilan birga ish boshlaganini aytib meni tanishtirdi. Erimning ishlariga tushunmasdim. Tez-tez yo‘qolib qolardi. Ba’zida chet davlatlarga chiqib kelardi. Qaynonamga bu haqida aytsam, erkak kishi ko‘chaning odami, deb meni koyib berdi.Shundan so‘ng Ispaniyaga vizam chiqibdi, deb narsalarini yig‘ib bir hafta yo‘q bo‘lib ketdi. Bu gap qayerdan chiqdi desam ancha bo‘lgandi topshirib qo‘yganimga endi chiqibdi, borib kelmasam bo‘lmaydi, dedi-yu ketdi. Xullas erimning ana shunday ishlari ko‘p edi.Erim qancha topishini ochig‘i bilmasdim. Chunki uyga pul olib kelmasdi. Shaxsiy ehtiyojlarim uchun ota-onam pul berishardi. Erim hatto o‘ziga kiyim olishga ham pulni qizg‘anardi. Uning kiyinishi uchun ham uydagilarimdan pul olardim.Bir kuni erim va u men bilan tanishtirgan yangi hamkorlari eshik taqillatib kelishdi. Qulfni ochdim-u, xonamga kirib ketdim. Odatda shunday qilardim. Erkaklar oldida turgim kelmasdi. Ularning oshxonaga o‘tgani, u yerda baqir-chaqir bo‘lganini eshitdim. Yugurib chiqsam erimning sheriklari u o‘zini o‘ldirdi, qarzdan qutulish uchun atayin qildi, deb gapirib chopgancha chiqib ketishdi.Oshxonaga borsam erim yerda yotar, yuragiga pichoq sanchilgandi. Qo‘rqib ketdim. Nima qilishimni bilmay qaltirab qoldim. Borib erimning yuragidan pichoqni sug‘urib oldim, qo‘llarim qon bo‘lib ketdi. Xona bir zumda odamlar bilan to‘ldi. Tez yordam erimni shifoxonaga olib ketdi. Meni esa tergov qilishdi. Avvaliga meni erini o‘ldirgan deb o‘ylashdi. Stressga tushib qoldim.Keyin ma’lum bo‘lishicha, erim o‘ziga kelganidan so‘ng aytib berdi, hamkorlar unga tuhmat qilishganini, ulardan foydasini so‘rasa bo‘yniga bir necha barobar yuqori qarz ilib qo‘yishganini, uylarini nomlariga o‘tkazib berishini bo‘lmasa xotinini ko‘z oldida xo‘rlashlarini aytishgan. Erim ularni uyga boshlab kelgan va oshxonada o‘z joniga qasd qilgan.Erimning ahvoli og‘ir edi. Mening ahvolim erimnikidan ham battarroq edi. Meni qaynonam erimning oldiga qo‘ymadi, uyingizga borib davolanib keling, hozir unga qarolmaysiz deb, onamnikiga jo‘natib yubordi. Qizlik uyimda bir muddat davolanib erimning oldiga qaytdim.Qaynonam erimga xotining seni tashlab ketib qoldi. Ko‘rdingmi, unga og‘ir damda kerakmassan, faqat puling kerak debdi. Shusiz ham sovuq turmushimiz battar muzladi. Menga erim pul sarf qilmasa, qanday uning puli uchun oldida bo‘ladi deb o‘ylashi mumkin?   Turmush o‘rtog‘imning oila a’zolari uchun pul qadrli, noyob narsa. Bunga ko‘p bor amin bo‘ldim. Hatto bilasizmi opa-akalari bu ishlar bo‘lgandan keyin mulklarni o‘zlarining nomiga o‘tkazib olishibdi. Ular uchun o‘g‘li qamalsa qamalsin mulklar ketmasin, shunaqa fikr bor ekan.Erim ahvolim og‘ir davolanmasam bo‘lmaydi deb viloyatga qochib keldi. Qaynonam har doimgidek sizning onangiz yosh, men sizga qarashga holim yo‘q. Bizga shuncha qaradingiz, osh-ovqatimizdan xabardor bo‘ldingiz, rahmat sizga. Endi borib o‘zingiz ham davolanib keling, o‘zimiz borib olib kelamiz, deb meni onamnikiga jo‘natib yubordi.Kelib telefon qilsam hech kim olmadi. Na erim, na qaynonam, qaynopalarim ham ko‘tarishmadi. Keyin xabar yozdim. Bir hafta o‘tdi hamki dom-darak bo‘lmadi. Bir oy kutdim na xat, na xabar bo‘ldi. Bir oydan so‘ng otam, opam va men kelinlik uyimga bordik. Erim aqalli o‘rnidan turishga yaramadi. Otamga salom ham bermadi.Ma’lum bo‘lishicha, viloyatga kelganimizdan so‘ng ishlar chuqurlashgan, erimning yana boshqa qarzlari ham chiqib kelgan. Xabar topib odamlarga aytib qo‘ymasligim uchun uyimga jo‘natib yuborishgan. Tanishlari menga telefon qilib haqiqatni aytib qo‘yishi mumkinligini xayollariga keltirishmagan bo‘lsa kerak...Oilada muhit yaxshimas. Ular dadasiniyam tan olmaydi. Doim yomonlagani yomonlagan. U odam bo‘lsa insult bo‘lgan, yuvoshgina qariya. Men qaynonamni aybdor deb bilaman. U ularni shunaqa qilib tarbiyalagan. Oilada otaning o‘rni yo‘q.Eshitishim bo‘yicha hozir shu yerda ayasi bilan, tergov bo‘lganda borib kelib qolgan payt uyda ekan. Men qiynalyapman, bilasizmi nimadan? Bir yil yashab uning uchun zarrachayam qadrim bo‘lmaganidan. Nahot inson xotinini sog‘inmasa, hayoti qanaqa kechayotgani bilan qiziqmasa?Men qo‘limdan kelgancha kurashdim, ammo qars ikki qo‘ldan chiqar ekan. Oilaning oila bo‘lishi uchun er-xotin birdek harakat qilmasa bo‘lmas ekan. Men erimning hech nimasi bo‘lmagan taqdirda ham adashgan deb kechirib yashardim. Lekin oradan qancha vaqt o‘tdi..  Undan hamon darak yo‘q... Buni kechirolmayman. Ajrashish uchun ariza bermoqchiman, miyamdagi savollardan juda charchadim. To‘g‘ri qilyapmanmi, shunday inson bilan hayotni davom ettirish mumkinmi?Hayot davom etadiShahnoza Jumaqulova, psixolog:Avvalo bir to‘xtamga kelib oling, yashasam hayotim qanaqa bo‘ladi va yashamasam nima bo‘ladi?Ikkita holat bo‘yicha yaxshi va salbiy holatlarga olib kelishi mumkin bo‘lgan bir qator sabablarni bir qog‘ozga yozib chiqing. Shunda bir qarorga kelishingiz oson bo‘ladi.Oila buzilmasligi uchun yana bir marta imkon bermoqchi bo‘lsangiz, turmush o‘rtog‘ingizni qisqa suhbatga chaqiring. Suhbat davomida o‘tgan ishlarni qaytadan muhokama qilish shart emas. Aniq maqsadga o‘ting:1. Oilani tiklash niyati bor-yo‘qligini biling.2. Oilaning himoyasi, xotirjamligi uchun qarzlarni to‘lagandan keyin munosabatni davom ettirish to‘g‘riligini ayting.3. Yana shu holatga tushmaslik va oilaning iqtisodiy ta’minotini barqarorlashtirish uchun ham bir ish boshini tutishi yaxshi bo‘lishini tushuntirib keting.Turmush o‘rtog‘ingiz “bola” pozitsiyasida fikrlovchi inson, oila mas’uliyati, himoyasi tushunchasidan uzoq.Qachonki, qarzlaridan qutulib tayinli ishda ishlab, sizning himoyangizni zimmasiga olgandagina voyaga yetgan inson pozitsiyasiga o‘tadi.Doimiy qarzdorlikda yurib, atrofni aldash hisobiga kun o‘tkazuvchi insonlarni, psixologlar “gipertimlar” psixotipiga qo‘shishadi.Ular mas’uliyat tushunchasi va jarayonning oqibatlari nimalarga olib kelishi haqidagi to‘g‘ri tushunchalardan uzoq bo‘lishadi. Jamiyatdagi, oiladagi majburiyatlarini his qilishmaydi. Ishonchga kirish bo‘yicha rol o‘ynashdagi xarizmada ularga teng keladigani yo‘q. Doimiy ichki depressiyada yurishadi. Qarz olishganida ham o‘zlarini bugungi kunlari uchun o‘ylamay sarflashadi. Orzusidagi noreal dunyoda yashashadi.Qarzdorlikning oxiri yomonligini bilishsa-da, qanchalik boshlari urilsa ham yana shu ishida davom etaverishadi. Tormoz va me’yor prinsiplarini bilishmaydi. Bunday insonlar bir qarzni ikkinchisi bilan qoplab ketaverishadi. Qarabsizki, o‘zlarini bu xulqdan to‘xtata olmaydi. Bu ularning hayot tarziga aylanib qoladi.Shunday ekan, siz turmush o‘rtog‘ingizni bu holatidan chiqishga qutqaruvchi bo‘lolmaysiz. Toki vaziyatni jiddiy qabul qilib, o‘zini qo‘lga olmaguncha.Agar ikki taraf ham adekvat do‘stona bir-birlaringizga bu shartlar ma’qul bo‘lsa, vaziyatni chuqurlashtirmasdan, yana qaytaraman, toki natija bo‘lgachgina yana birga oilani tiklashni maqsad qilinglar.Turmush o‘rtog‘ingizning qarzlari bo‘yicha sizni har xil insonlar bezovta qilsa, bu ishga aloqangiz yo‘qligini ayting, tahdid qilishsa, qonun doirasida ish ko‘rishingizni aytib, qonun bilan o‘zingizni himoya qiling.Ushbu vaziyatda, yaqinlaringizning yonida bo‘lishingiz o‘z sog‘lig‘ingiz uchun yaxshi. Agar bunaqa kriminal holatlarda turmush o‘rtog‘ingiz bilan bir uyda turishingiz ham ruhiy, ham jismoniy tomondan sizga zarba bo‘ladi.Sud ajrashishga vaqt beradi. Shu vaqt mobaynida ham ish natija bermasa, bunday holatda qaytadan yangi maqsadlar bilan oldinga harakat qilishga intiling.Hayot davom etadi. O‘zingizni qo‘lga oling, tanangiz sog‘ aqlingiz teran, yaxshi tarbiya olgan insonsiz. Maqsad qo‘ying, reja tuzing, imkoniyatingizdan kelib chiqqan holda o‘z ustingizda ishlang. Sog‘lom ruhiy holatdagina, sog‘lom fikrlay olasiz va to‘g‘ri qaror chiqarasiz.Ushbu vaziyatingizda psixolog qabuliga borishingizni maslahat beraman. Hozirgi depressiya holatidan chiqishingizda va keyin aniq bir qarorga kelishingizda mutaxassis maslahati siz uchun zarur.Charos Mannonova suhbatlashdi."
https://kun.uz/uz/news/2022/10/21/iqtisodiy-sudlar-tomonidan-tadbirkorlarning-32-trln-mablagi-undirib-berildi-oliy-sud,2022-12-01 20:19:01.001328,"Oliy sud axborot xizmatining ma’lum qilishicha, 2022 yilning 9 oyi davomida iqtisodiy sudlar tomonidan birinchi instansiyada 173 640 ta ish ko‘rib chiqilgan. Da’vogarlar foydasiga 12,8 trln so‘m undirish haqida sud qarorlari qabul qilingan.O‘tgan davrda eng ko‘p iqtisodiy ishlar Toshkent shahar, Toshkent, Samarqand, Qashqadaryo, Farg‘ona va Namangan viloyatlari iqtisodiy sudlari tomonidan ko‘rib, hal etilgan.Hisobot davrida iqtisodiy sudlarda ko‘rilgan ishlarning asosiy qismini banklardagi hisobvaraqlar bo‘yicha operatsiyalarni to‘xtatib turish, korxonalarning bankrotligiga oid ishlar hamda mahsulot yetkazib berish, kredit, kontraktatsiya, kommunal xizmat ko‘rsatish shartnomalaridan kelib chiqadigan nizolar tashkil etgan.Apellyatsiya tartibida 4 842 ta iqtisodiy ish ko‘rib chiqilgan. Quyi sudlar tomonidan chiqarilgan 804 ta qaror bekor qilinib, 442 ta sud qarori o‘zgartirilgan.Oliy sudning iqtisodiy ishlar bo‘yicha sudlov hay’ati tomonidan kassatsiya tartibida 1 052 ta iqtisodiy ish ko‘rib chiqilgan. Quyi sudlar tomonidan chiqarilgan 322 ta qaror bekor qilinib, 48 ta sud qarori o‘zgartirilgan.Shuningdek, kassatsiya instansiyasida 39 ta iqtisodiy ish takroran ko‘rib chiqilgan. 33 ta qaror bekor qilinib, 3 ta qaror o‘zgartirilgan.Qayd etilishicha, iqtisodiy sudlar tomonidan hal etilgan ishlarning 3 259 tasi video-konferens-aloqa rejimida ko‘rib chiqilgan bo‘lib, natijada taraflarning 2,3 mlrd so‘mdan ortiq mablag‘lari tejab qolingan."
https://kun.uz/uz/news/2022/10/21/epsilon-edc-devxona-4-qudugidan-chiqarilayotgan-kunlik-gaz-hajmi-60-ming-kubmetrni-tashkil-etdi,2022-12-01 20:19:02.525111,Olinayotgan gazni respublika aholisiga yetkazib berish uchun quduq bugun gaz uzatish tizimiga ulanadi. Ishlar sanitariya-epidemiologiya hamda ekologiya me’yorlariga rioya qilingan holda olib borilmoqda.Epsilon Matbuot xizmati Ⓣ
https://kun.uz/uz/news/2022/10/21/parij-korgazmasi-uchun-artefaktlar-restavratsiya-qilindi-ular-orasida-katta-langar-quroni-ham-bor,2022-12-01 20:19:04.122989,"So‘nggi uch yil ichida ko‘rgazmaga puxta tayyorgarlik ishlari olib borildi. Bir qancha o‘zbek-fransuz qo‘shma ekspeditsiyalari bo‘lib o‘tdi, ular davomida ko‘plab arxeologik tadqiqotlar olib borildi. Bundan tashqari, Parijdagi Luvr muzeyi restavratorlari va mamlakatimiz mutaxassislari bir necha bosqichda keng ko‘lamli restavratsiya ishlarini bajardi. Restavratsiya qilingan buyumlar orasida Kofir-qal’a qadimgi shahar qoldiqlaridan (Samarqand) topilgan, kuyib ko‘mirga aylangan va VI-VII asrlarga mansub yog‘och lavh ajralib turadi. Uning old qismlari tozalandi va restavratsiya qilindi, lavhning o‘zi yettita qismlari bilan birlashtirildi. Jamg‘arma restavratsiya ishlari uchun Luvr muzeyi mutaxassisi Delfin Lefevrni jalb qildi. U Yahyo G‘ulomov nomidagi Samarqand arxeologiya institutining yetakchi ilmiy xodimi Marina Reutova bilan birga ishladi. Kofir-qal’adan topilgan, o‘ymakor naqshlar bilan bezalgan, kuyib ko‘mirga aylangan lavhni konservatsiya qilish So‘g‘d tasviriy san’atining syujyetlarini o‘rganish, VII asr va VIII asr boshidagi Samarqand hukmdorlari qarorgohida taxt o‘rnatilgan xonaning arxitektura bezaklarini grafik rekonstruksiya qilish imkonini berdi. Shuningdek, loydan yasalgan «Gulchambar taqqan Budda» haykaliga ham (miloddan avvalgi I asr – milodiy I asr) restavratsiya ishlovi berildi, eksponatning ust qismi tozalandi va zararlangan qismlari mastika bilan qoplandi.Bundan tashqari, Islom olamining noyob obekti va eng muhim qo‘lyozmalaridan biri bo‘lgan XIII asrga mansub Katta Langar Qur’onining 13 sahifasi restavratsiya qilindi. Ushbu Qur’on uzoq vaqt Qashqadaryo viloyati, Qamashi tumanidagi Langar-ota masjidida saqlangan va eng qadimiy qo‘lyozma nusxalaridan biri hisoblanadi.Jamg‘arma taklifiga binoan qo‘lyozmani restavratsiya qilish ishlari Luvr muzeyi restavratorlari Aksel Delau va Aureliya Streri tomonidan amalga oshirildi. Mahalliy mutaxassislardan O‘zbekiston musulmonlari idorasi kutubxonasining boshlig‘i Kamoliddin Mahkamov, Navoiy nomidagi Milliy kutubxona axborot va kutubxona resurslarini restavratsiya qilish bo‘limi bosh mutaxassisi Shuhrat Po‘latov, O‘zbekiston musulmonlari idorasi kutubxonasining yetakchi mutaxassisi Saidahmad Ikromov restavratsiya ishlarida ishtirok etdi.Eksponatlarni restavratsiya qilish jarayoni boshidan oxirigacha Vazirlar Mahkamasi huzuridagi Madaniyat va san’atni rivojlantirish jamg‘armasi ko‘magida amalga oshirildi.Restavratsiya jarayonida mahalliy mutaxassislarning ushbu sohadagi yetakchi xorijiy mutaxassislar bilan o‘zaro hamkorligi va tajriba almashishi uchun sharoit yaratildi."
https://kun.uz/uz/news/2022/10/21/nazarbekdagi-maktabda-41-yildan-beri-sport-zali-yoq-budjetni-taqsimlovchilar-uyalishi-kerak-emasmi,2022-12-01 20:19:05.591862,"Kun.uz joyiga borib holatni o‘rgandi. Ma’lum bo‘lishicha, 7-sonli maktab 260 o‘rinli bo‘lib, 1981 yilda qurilgan, 2007 yilda rekonstruksiya qilingan. Shu maktabning filiali esa 160 o‘ringa mo‘ljallanib, 2009 yilda barpo etilgan. Ammo oradan shuncha vaqt o‘tganiga qaramay, 420 nafar o‘quvchini qiynab kelayotgan masalalar hanuzgacha yechim topmagan.“7-maktabimizda ham, uning filialida ham bolalar uchun sharoit yaxshi emas. O‘quvchilar uchun sport zali va mehnat xonasi yo‘q, ular shunday chang-to‘zonda o‘ynashadi. Maktab atrofidagi panjaralar ham talabga javob bermaydi. Panjaralar juda eski, shuni zamonaviysiga almashtirish kerak. Maktab oldidagi ariqni esa lotokka aylantirish kerak”, – demoqda Nayman mahalla fuqarosi Qodir Qoraboyev.Muammolar yuzasidan yuqori tashkilotlarga murojaat qilingani yoki yo‘qligini bilish maqsadida 7-sonli maktab direktori Dilshod Nurtayev bilan bog‘landik. Uning aytishicha, bulardan Zangiota tumani xalq ta’limi bo‘limi hamda Toshkent viloyati xalq ta’limi boshqarmasi yaxshigina xabardor.“Investitsiya dasturi bo‘yicha maktabimizda sport zali va mehnat xonasini qurish 2023 yilga belgilangan. Aynan shu masalada juda ko‘p murojaatlar kelib tushgan, bu haqda tuman xalq ta’limi bo‘limi, Toshkent viloyati xalq ta’limi boshqarmasiga ham aytilgan.Sport zalning qurilishiga ham katta mablag‘ ketadi, hamma narsa rejali dastur asosida bo‘lib kelyapti. Hatto, bu murojaatlar tuman yo‘l xaritasida ham aks ettirilgan. Asosan, katta mablag‘ni yechish uchun vaqt kerakligini aytishadi, shuning uchun jarayon yilma-yil cho‘zilyapti”, – dedi maktab rahbari.Holat yuzasidan Zangiota tumani XTB mudiri bilan ham suhbatlashdik. Bo‘lim mudiri Abdulla Rahmatullayev ikkita maktabning sport maydonchalari mahalliy aholi yordamida hashar yo‘li bilan barpo qilinganini, ammo sport zali hanuz yo‘qligini aytdi.“Bu masala anchadan beri ko‘tarilib keladi. Haqiqatan sport zali mavjud emas. Bizning tumanda jami 7 ta maktabda sport zali yo‘q, oldin 13 ta edi. Har yili bitta-ikkita qurilib, shu darajagacha keldi, bu bir kunda bo‘ladigan ish emas. Bitta sport zalni qurishga 2,5 mlrd so‘m kerak bo‘ladi. Shu sabab rejaga kiritilishi uchun xat bilan chiqqanmiz, nasib qilsa, bo‘lib qolar endi. 2023 yilga kiritishga harakat qilyapmiz.Bilasizmi, 10 tadan ortiq panjaralari yo‘q maktablarimiz ham bor. Yaqinda shuning tahlilini qildik, hokimiyatda kengash yig‘ilishi bo‘ldi, barcha hisobotlarni berdik. Oldimizga qo‘yilgan vazifalar, muammolar – hammasini ko‘rib chiqdik. Bu masalani viloyat hokimi ham ko‘targan, mana endi tuman miqyosida muhokama qilinib, rejalarni belgilab, kirityapmiz”, – dedi Abdulla Rahmatullayev.Kun.uz muxbiri 17 oktyabr kuni AOKAda bo‘lib o‘tgan matbuot anjumanida Xalq ta’limi vazirligi mutasaddilaridan Nazarbekdagi maktablar muammolari va vazirlikning bu boradagi rejalari haqida so‘radi.“Har yili hokimliklar tomonidan deputatlar bilan kelishgan holda hamma maktablar o‘rganilib, investitsiya dasturi tuziladi. Shu yil ham 340 dan ziyod maktablarga sport zallari qurilishi rejalashtirilgan, hozir qurishmoqda. Aynan 7-sonli maktab va uning filiali bu dasturda bor yoki yo‘qligidan bexabarman. Lekin albatta, ularga ham sport zali qilib beriladi. Yilma-yil shu dasturga kiritib kelinyapti”, – dedi Xalq ta’limi vazirligi Ichki audit boshqarmasi boshlig‘i Burxon Ahmedov.Vazirlik ushbu maktablar to‘g‘risida aniq ma’lumotga ega emasligi, keyinroq batafsil axborot berilishini ma’lum qildi.“Aytgan maktabingiz bo‘yicha qanday reja borligini aniqlashtirib, yana ham batafsil ma’lumot beramiz. Shu o‘rinda bir ma’lumotni aytib o‘tmoqchiman, 2022 yilning o‘zida 51 ta maktabda yangidan qurilish ishlari olib borilmoqda, 461 tasida rekonstruksiya, 271 tasida mukammal ta’mirlash ishlari olib borilmoqda”, – deya qo‘shimcha qildi Xalq ta’limi vazirligi axborot xizmati rahbari Laylo Rustamova.Bir necha kunlar o‘tyaptiki, maktab va undagi yetishmovchiliklar qachon bartaraf etilishiga oid ma’lumotlar taqdim etilmadi. Vazirlik matbuot xizmati Kun.uz'ning bu boradagi so‘rovini e’tiborsiz qoldirdi.Afsuski, bu muammo birinchi marotaba yoritilayotgani yo‘q. Jurnalistlar odamlarni qiynayotgan masala bo‘yicha avval ham material ham tayyorlashgan, mas’ullar esa maktab tez orada rekonstruksiya qilinishi va shunda sport zali ham qurilishini va’da qilishgan.Qisqasini aytganda, har qancha balandparvoz gaplar gapirilmasin, ko‘plab maktablarimizda elementar sharoitlar ham yo‘qligi ahvolimizni ochiq-oydin ko‘rsatib turibdi. Hammasi budjetda pul yetishmasligiga borib taqaladi deyish esa katta xato bo‘lardi: keraksiz sarf-xarajatlarning boshi ham, oxiri ham yo‘q.Dilshoda Shomirzayeva,
Kun.uz muxbiri"
https://kun.uz/uz/news/2022/10/21/urgutdagi-turizm-qishlogi-muammolari-xorijlik-turistlarga-ibtidoiy-qishloqlarimizni-korsatmoqchimizmi,2022-12-01 20:19:07.221177,"To‘g‘ri, o‘tgan yil davomida Turizm vazirligi tashabbusi bilan mazkur qishloqning markaziy yo‘li asfaltlangan va ko‘cha yuziga yoritish chiroqlari o‘rnatilgan. Qishloqdagi bir qator turizm uylari ro‘yxatga olingan va ularga sertifikatlar taqdim etilgan.Qishloqning targ‘iboti ham kuchaytirilgan chog‘i, yil bo‘yi mahalliy va xorijiy sayyohlarning keti uzilmayapti. Ko‘chalarda xorijlik turistlarni ham uchratdik. Biz borgan kuni qishloqda Polsha, Rossiya va Fransiyadan xorijlik sayyohlar borligini aytishdi.Yoz kunlari jilg‘a bo‘yidagi so‘rilar mahalliy sayyohlar bilan ham gavjum bo‘ladi. Bahor va kuzda uy mehmonxonalarida asosan xorijlik sayyohlar yashashar ekan.Ha, so‘lim tabiatga ega bu qishloq bejizga tanlanmagan. Bu yerni yilning har faslida maxsus dastur asosida turistlar bilan gavjum qilish mumkin. Musaffo havo, go‘zal tabiat bor. Hayking, yaylov turizmi yangi turistik yo‘nalishlarni rivojlantirishi mumkin. Masalan, keyingi yillarda qishda shaharlarda qor yog‘may ketdi. Bu yerga noyabr oyidan boshlab qor tushadi. Chana, chang‘i uchish mumkin. Arqon yo‘lagi tortish mumkin, buning uchun albatta investitsiya kerak. Investitsiya kirib kelishi uchun, albatta, minimal infratuzilma ham bo‘lishi kerak-da.Ayni paytda qishloqda bir talay muammolar ham borki, ular nafaqat mahalliy aholiga, kelayotgan turistlarga ham qiyinchilik tug‘dirmoqda. Ularning hal etilishini barcha intizorlik bilan kutmoqda.Birinchidan, qariyb 5,3 km markaziy yo‘l asfalt qilingan. Turizm uylari va hostellar qishloqning adog‘ida Tersak-4 mahallasida joylashgan. Garchi markaziy yo‘lning bir qismiga shag‘al yotqizilgan bo‘lsa ham, yo‘llar asfaltlanmay qolib ketdi.Obod qishloq dasturiga tushgan qishloqda markaziy ko‘cha davom ettirilishi o‘rniga mahallaning boshidagi 1,4 km ichki yo‘llar asfaltlangan. Holbuki, turistlar uchun mo‘ljallangan mehmon uylarining aksariyati qishloqning eng ichkari qismida joylashgan.Odamlarni tobora ko‘proq jalb qilayotgan betakror tabiat maskani — sharsharaga olib boradigan yo‘l ham tuproqligicha qolmoqda. Biz u yerga borolmadik. Internetdan ham rasmini topolmadik. Demak, boshqa jurnalistlar ham yo‘l yomonligidan u yerga borolmagan. Lekin mahalliy odamlarga ishonaqoldik: suvlari jildirab turuvchi shunday go‘zal sharshara borligi va’da qilinmoqda.Ikkinchi muammo — suv muammosi. Qishloq ahli hamon chashmalardan suv tashib ichishadi. Biroq so‘nggi o‘n yildagi iqlim o‘zgarishi natijasida yoz oyidan boshlab chashmalarning ko‘zi berkilib qolmoqda.Daradan oqayotgan jilg‘adan suv ichib bo‘lmaydi. Chunki uning ichida chorva yuradi. Hattoki shu suvni ham tong sahar olib, tindirib, qaynatib ichayotgan oilalar bor. Qishloq ahli ko‘lmak suvlardan ichishga majbur bo‘lishmoqda.Ana shunday chashmalardan birida 25 ta chog‘li 20 mm diametrlik polietilen quvurlar tashlab qo‘yilgan. Qachonki chashmada suv bo‘lsa, suv oqadi. Suv esa bahorda bir ko‘rinish beradi. Odamlar yo‘q suvga quvur boshiga yiliga 250 ming to‘lov qilar ekan, o‘sha chashma joylashgan bog‘ egasiga.O‘sha chashmadan sal beriroqda qishloqning yuqori qismida artezian quduq bor. U juda eskirgan. Undan sal pastroqdagi maydonda yangisini qazib, suv ta’minotini yaxshilash kerak. Mutaxassislar kelishgan, artezian quduq qaziladigan joy ham tanlangan. Soniyasiga 5 litr suv chiqarib bera oladigan artezian qazish mumkinligi haqida yakuniy xulosaga kelingan.Turizm qishlog‘ida oddiy suv muammosi bo‘lishi noodatiy hol. Suv qishloqliklarga ham, turistlarga ham iste’mol qilish va yuvinish uchun kerak. To‘g‘ri, davlat tomonidan qishloqning yuqori qismida turistlar uchun biohojatxona qurib ham berilgan. Biroq unda ham suv muammosi bor.Qishloqqa suyultirilgan gaz yetkazib berish ham o‘lda-jo‘lda. Shu yerda istiqomat qilayotgan otaxonlardan biri o‘zining ro‘zg‘origa ham, farzandlarining ro‘zg‘origa ham ariza yozilganiga qaramasdan suyultirilgan gaz ballonlari yetkazib berishni tuman gaz ta’minoti idorasi bir necha yillardan buyon paysalga solayotganini ta’kidlab o‘tdi.Isitish uchun odamlar albatta o‘tindan foydalanishadi. Tabiiy gaz bo‘lmagan, bo‘lmasa ham kerak.Qishloqning elektr ta’minoti ham risoladagidek emas. Ko‘chalarga yoritish chiroqlari o‘rnatib ketilganiga 1 yil bo‘lgan esa-da, ular shunchaki turibdi, ishlatilmayapti. Obod mahalla dasturi doirasida elektr simlari va simyog‘ochlar almashtirilishi ko‘zda tutilgan bo‘lsa-da, mahallaning yuqori qismida odamlar teraklardan qo‘lbola usulda simyog‘ochlar bilan sim tortib kelishgan.Qishloqqa kelgan mahalliy va xorijiy turistlar internet aloqasi yaxshi emasligi, to‘g‘rirog‘i umuman yo‘qligidan ham nolishmoqda. Faqat Beeline uyali aloqa kompaniyasi kunduz kuni bir navi ishlab berar ekan. Chunki ularning uzatish antennasi quyosh energiyasidan quvvatlanar ekan.Albatta, katta ko‘chaning boshida «Turizm qishlog‘i» deb yozilgan stella o‘rnatish, qishloqqa kirish qismini asfaltlab, stolbalar o‘rnatish bilan muammolar hal bo‘lmaydi, bu bilan qishloq chinakam turistlar maskaniga aylanib qolmaydi.Turizm qishlog‘i barcha elementar sharoitlarga ega bo‘lishi kerak. Suv, elektr, suyultirilgan gaz, internet ta’minlab qo‘yilsa bas. Qolgani — pazanda va mehmondo‘st aholi, o‘zbekona shart-sharoitlar, so‘lim tabiat, toza havo bor. Qishloqning bahorgi manzarasiga qarang:Muammolarni hal qilishga qishloq ahlining o‘z kuchi yetmaydi. Qolaversa, 19 sentabr kuni bo‘lib o‘tgan Prezident selektorida turizm sohasiga sustkashlik qilayotgan respublikadagi 14 ta tuman, jumladan Urgut tumani hokimi Botir Jabborov o‘z vazifasidan olinib, kamchiliklarni to‘g‘rilash uchun uch oy muhlat berilgan edi.Biz bilan suhbatlashgan qishloq oqsoqollarining aytishicha, hokim shundan keyin ham qishloqqa qadam bosmagan. Tersak mahallasidagi hokim yordamchisi G‘iyos G‘afforov biz bilan suhbatda hokim qishloqqa kelgani, vaziyat bilan tanishgani, rejalar ishlab chiqilgani, shunchaki odamlar hokimni tanimasligini aytdi.Biz Urgut tuman hokimligining rasmiy Telegram kanalida 2022 yilning 19 sentabridan buyon chiqarilgan xabarlarni sinchiklab qarab chiqdik. Hokim B.Jabborov Tersak qishlog‘iga borganini tasdiqlovchi birorta xabarga yoki fotosuratga duch kelmadik.Endi o‘zingiz xolisona ayting: odamlar tanimaydigan hokim o‘z vazifasiga loyiqmi-yo‘qmi?Biz tersakliklarni qiynayotgan muammolarga jiddiy e’tibor qaratilishi, ularni bartaraf etish yuzasidan muayyan tadbirlar ishlab chiqilishiga ishonamiz. O‘ylaymizki, bu borada viloyat Turizm va madaniy meros boshqarmasi hamda Urgut tuman hokimligi o‘zlarining aniq pozitsiyalari bayon qilishadi.Shuhrat Shokirjonov, jurnalist
Tasvirchi va montaj ustasi: Jahongir Aliboyev"
https://kun.uz/uz/news/2022/10/21/qismatim-farzandlarim-taqdirida-takrorlanishini-istamayman-dard-bilan-kurashayotgan-ota-iztirobi,2022-12-01 20:19:08.765750,"“Uch yildan beri shu dard bilan kurashaman. Borgan sari dorilar ham ta’sir qilmayapti. Qornimda suv yig‘iladi, kindigimda churra paydo bo‘lib shishib qolgan. O‘pkamdan har uch oyda 3-4 litr suv oldirib turaman. Jigar suvni haydab chiqarolmayapti. Bir yarim yashar qizimni ham ko‘tarolmayapman. Mumkin emas. Jigarim 60 foizga qurib bo‘libdi. 70 foizga chiqmasidan tezroq operatsiya qildirishimiz kerak. Yerimizni sotib ijaraga chiqdik. Davolanishim uchun ko‘p pul sarfladik. Lekin foydasi bo‘lmayapti. O‘zim yetimlikda katta bo‘lganim uchun bolalarimga buni ravo ko‘rmayman. Xudodan tinmay bolalarimni ulg‘aytirib oyoqqa qo‘yishim uchun ham shifo berishini so‘rayman”, – deydi Muhammadjon aka o‘kinch bilan.  “Oilada erkak kishining o‘rni boshqacha bo‘larkan”, – deydi ayoli Shahnoza opa ko‘zyoshlarini artib. “Har safar davolanishga ketganida besh yashar o‘g‘lim “Dadam qani?”, deb so‘rayverib qiynaydi. Hali ikkiga kirmagan qizalog‘im otasini qidirib qoladi. Ularni ko‘rib yanada ko‘proq ezilaman. Turmush o‘rtog‘imga Xudodan shifo so‘rayman. Farzandlarim otasiz qolishini, turmush o‘rtog‘imning yo‘qligini tasavvur qilolmayman”.Ayni o‘ynab-kuladigan yoshda taqdir sinovlari bilan kurashayotgan yosh oila yaxshilar ko‘magidan umidvor. Qurbingiz yetsa, norasida go‘daklarning otasiz qolmasligi uchun o‘z hissangizni qo‘shing.Muhammadjonning o‘kinchlari ko‘p – dardga chalinib, rafiqasining bo‘ynidagi mas’uliyatni ko‘paytirganidan ming xijolatda.“Tezroq sog‘ayib, barcha mas’uliyatni yelkamga olishni so‘rayapman. Ayolim men uchun qo‘lidan kelganini qilyapti. Ba’zida afsuslanib ketaman uni shunday ahvolga solganimdan”, – deya o‘kinadi bemor.Muhammadjon Xolboyevga oid ma’lumotlar:UzCard: 8600 0610 8857 6870 bemor Xolboyev Muhammadjon nomidaManzil: Toshkent viloyati, Bekobod tumani, “Nayman” MFY, 33-xonadon."
https://kun.uz/uz/news/2022/10/20/budjet-mablaglari-ozlashtirilishi-ishi-boyicha-qamoqqa-olingan-qarshi-shahar-xtb-mudiri-garov-evaziga-qoyib-yuborildi,2022-12-01 20:19:10.340043,"Qashqadaryo viloyati prokuraturasi matbuot xizmatining xabar berishicha, Qarshi shahar prokuraturasi tomonidan Qarshi shahar xalq ta’limi bo‘limi mansabdor shaxslari tomonidan juda ko‘p miqdordagi budjet mablag‘larini talon-toroj qilinganlik holati yuzasidan Jinoyat kodeksining 167-moddasi bilan jinoyat ishi qo‘zg‘atilgan. Hozirda dastlabki tergov harakatlari olib borilmoqda.Tergov harakatlari davomida Qarshi shahar XTB mudiri Jinoyat protsessual kodeksning 221-moddasi tartibida ushlangan bo‘lib, hozirda yetkazilgan moddiy zarar qoplangani va qonunchilikda ko‘rsatilgan boshqa holatlarni hisobga olgan holda, unga nisbatan garov ehtiyot chorasi qo‘llangan.«Tergov harakatlari davomida taraflarning barcha vajlari to‘liq va xolisona ko‘rib chiqilib, natijalariga ko‘ra qonuniy qaror qabul qilinishi ta’minlanadi. Tergov harakatlarining borishi nazoratga olingan», deyiladi xabarda."
https://kun.uz/uz/news/2022/10/20/parijda-ozbekiston-tarixiga-oid-eksponatlar-korgazmasi-otkaziladi,2022-12-01 20:19:11.815695,"Unda Buyuk Ipak yo‘li haqida hikoya qilinib, qariyb ikki ming yillik davrni qamrab oluvchi 169 ta eksponat, jumladan, O‘zbekistonning 16 ta muzeyidan 138 dona osori-atiqa, shuningdek, dunyoning yetakchi muzeylaridan 31 ta ashyo namoyish etiladi. Ko‘rgazmada namoyish etilayotgan eksponatlardan biri — Buddaviylar ibodatxonasidagi Kushon shahzodasining boshi. U 1937 yilda Surxondaryo viloyati hududida bo‘lgan Kushon podsholigi davrida tashkil etilgan Dalvarzintepa shaharchasi yaqinida arxeologik qazishmalarda topilgan. Afrosiyob rasmlari 1965 yilda kashf etilgan. Surat taxminan VI asr oxiri VIII asr boshiga tegishli. Samarqand ixshidi (hukmdori) Varxuman saroyidan topilgan. Dalvarzintepadagi buddaviylar ibodatxonasidan topilgan Bodxisattva haykali esa eramizgacha bo‘lgan II-III asrga tegishli eksponat hisoblanadi. Ko‘rgazma 2023 yil yoziga qadar davom etadi."
https://kun.uz/uz/news/2022/10/20/hududiy-elektr-tarmoqlari-aj-tomonidan-talabalar-uchun-zamonaviy-oquv-markazi-foydalanishga-topshirildi,2022-12-01 20:19:13.927665,"Bugun, 20 oktyabr kuni “Hududiy elektr tarmoqlari” AJ hamda Osiyo taraqqiyot banki hamkorligida Islom Karimov nomidagi Toshkent davlat texnika universitetining Elektr energetikasi fakulteti qoshida tashkil etilgan o‘quv markazining foydalanishga topshirilishiga bag‘ishlangan marosim bo‘lib o‘tdi.Tadbirda ta’kidlanganidek, yangi o‘quv markazi elektr tarmoqlarini loyihalashtirishga mo‘ljallangan zamonaviy IT-xonasi, “ASKUE” fanidan laboratoriya mashg‘ulotlari uchun zamonaviy laboratoriya xonasi va “Elektr ta’minoti” o‘quv poligonidan tashkil topgan.O‘quv markazi doirasida tashkil etilgan o‘quv xonalari bugungi kunda ishlab chiqarishda amalda qo‘llanayotgan zamonaviy dasturlar texnik qurilmalar bilan boyitilgan bo‘lib, bularning barchasi energetika sohasi uchun malakali va sifatli kadrlar tayyorlashga asos bo‘lib xizmat qiladi.O‘quv markazini tashkil etishdan maqsad – talabalarning mutaxassislik fanlari bo‘yicha olgan nazariy bilimlarini amaliy jihatdan mustahkamlash, sohada qo‘llanilayotgan qurilmalarning ishlash prinsiplari, ularning turlari bo‘yicha amaliy tasavvurga ega bo‘lish imkoniyatini berish hamda O‘zbekiston elektr tarmoqlarini zamonaviy DigSilent dasturi yordamida raqamli modelining yaratilishi munosabati bilan talabalarning mazkur dastur bilan ishlash ko‘nikmasini shakllantirish, elektr energetika tizimlarini loyihalash bilan bog‘liq loyihalarga professor-o‘qituvchilar va iqtidorli talabalarni jalb etish hamda elektr ta’minoti tizimida elektr energiyasining hisobi va nazoratining avtomatlashtirilgan tizimlari, jumladan, maishiy iste’molchilar hamda sanoat korxonalarida elektr energiya iste’moli hisobi va nazorati tizimlarini tashkil etish jarayonlari bilan tanishtirish va mazkur tizimlarni qurish ko‘nikmasini shakllantirishdan iborat.Mazkur o‘quv markazi “Hududiy elektr tarmoqlari” AJ hamda Osiyo taraqqiyot banki hamkorligida foydalanishga topshirilgan bo‘lib, mazkur loyihalar 2021 yilda “Hududiy elektr tarmoqlari” AJ bilan Toshkent davlat texnika universiteti hamkorligida o‘tkazilgan konferensiya doirasida imzolangan hamkorlik to‘g‘risidagi Memorandum hamda 2021-2026 yillarda “Elektr ta’minoti sohasi uchun malakali mutaxassislar tayyorlashning yo‘l xaritasi” ijrosi doirasida amalga oshirildi.O‘quv markazi faoliyatining yo‘lga qo‘yilishi quyidagilarga imkon yaratadi:Tadbir davomida “Elektr ta’minoti” o‘quv poligonida Olmazor tumani elektr ta’minoti korxonasi xodimlari tomonidan ko‘rgazmali taktik mashg‘ulotlar o‘tkazildi. “Hududiy elektr tarmoqlari” AJ Matbuot xizmati Ⓣ"
https://kun.uz/uz/news/2022/10/20/kelesda-sodir-bolgan-yongin-yuzasidan-malumot-berildi,2022-12-01 20:19:15.381867,"Ijtimoiy tarmoqlarda Toshkent viloyati Keles shaharchasida uylardan biri yonayotgani haqida xabar va holat aks etgan video tarqalgandi. FVV holat yuzasidan ma’lumot berdi.Qayd etilishicha, 19 oktabr kuni soat 23:10 da Toshkent tumani, «Xiyobon» MFY, Oydin ko‘chasida ikkita bir biriga tutash qurilgan xonadonlarda yong‘in bo‘layotgani to‘g‘risida Toshkent viloyati FVBga xabar kelib tushgan.Voqea joyiga 4 ta yong‘in-qutqaruv ekipajlari soat 23:16 da yetib borib, yong‘in soat 23:53 da qurshab olingan va soat 00:45 da batamom o‘chirilgan.Yong‘indan birinchi xonadonda 180 kvadrat metr, ikkinchi xonadonda 100 kvadrat metr maydon saqlab qolingan.Yong‘in sababi va zarari aniqlanmoqda."
https://kun.uz/uz/news/2022/10/20/toshkentda-ozidan-16-yosh-kichik-rafiqasini-kaltaklagan-erkak-qamoqqa-olindi,2022-12-01 20:19:16.920194,"Kaltaklangan ayolning onasi Facebook’da qizi 7 yil davomida eri tomonidan muntazam ravishda kaltaklab kelingani, so‘nggi 2,5 oy ichida kuyovi qizini to‘rt marta kaltaklab qovurg‘alarini sindirgani haqida yozgan.“Yetti yil davomida xo‘rlik va zo‘ravonliklarga sabr qilishga majburlaganim uchun qizimning oldida aybdorman. Men faqat uning farzandlari, mening ajoyib nabiralarim haqida qayg‘urgandim. Bola ko‘rishsa, kuyovimning shafqatsiz xarakteri o‘zgaradi degandim.Ikkinchi va uchinchi nabiralarim deyarli ketma-ket dunyoga keldi. Doimiy stress tufayli qizim uchinchi bor bo‘yida bo‘lganini ancha kech bilib qoldi. Mana shunday yashab keldi. So‘nggi marta kuyovimga qizimni kaltaklashning o‘zi kamlik qildi. U kaltaklashlariga qo‘shib kamar bilan bo‘g‘ishni ham boshlagandi.Ekspert aytdiki, yana 20 sekund bo‘g‘ib turganida qizim o‘lib qolishi mumkin edi. Yaxshiyamki u qizimni kamar yordamida ikkinchi qavatdan tashlab yubormoqchi bo‘lganida u uzilib ketgani. Bunisi hammasidan oshib tushdi. Bu voqealarning barchasi bolalarning ko‘z o‘ngida sodir bo‘lgan. Shunda tushundimki, bolalarining haqqi-hurmati uchun ham qizimni qutqarishim kerak.Oxirgi ikki yarim oy davomida qizim 4 marta kaltaklangan, qovurg‘alari singan. Oxirgi mushtumzo‘rligidan avvalgisida esa qizimning burni, tishlari singan, miyasi chayqalgan holda butun tunni yerto‘lada – kafel bilan qoplangan sovuq basseynda o‘tkazgan. Bunday zo‘ravonliklardan so‘ng ovoza bo‘lishidan qo‘rqib, kuyovimning o‘zi qizimni shifoxonaga olib borgan va “o‘zim yiqilib tushdim”, deb aytishga majbur qilgan”, deb yozadi ayol.Ona qizining kaltaklanganlari asoratlari aks etgan suratni ham havola qilgan bo‘lib, uning aytishicha, ekspert ushbu suratlarga qarab uning og‘irligi darajasini aniqlash tugul uni tan jarohati deb tasniflay olmasligi haqida qaror chiqargan.Bundan tashqari, qizi va o‘zida himoya orderi borligiga qaramay, kuyovi uning talablarini buzayotgani haqida bir necha marotaba murojaat qilganiga qaramasdan Yakkasaroy tuman IIB xodimlari tomonidan hech qanday chora-tadbirlar ko‘rilmayotganidan shikoyat qilgan.Toshkent shahar IIBB axborot xizmatining xabar berishicha, 1992 yilda tug‘ilgan ayol Yakkasaroy tumani ichki ishlar organlari faoliyatini muvofiqlashtirish bo‘limiga ariza bilan murojaat qilib, 1976 yilda tug‘ilgan turmush o‘rtog‘i unga tan jarohati yetkazgani, shu bois unga nisbatan qonuniy chora ko‘rishni so‘ragan.Mazkur holat yuzasidan Yakkasaroy tumani IIO FMB huzuridagi Tergov bo‘limi tomonidan Jinoyat kodeksining 105-moddasi (“Qasddan badanga o‘rtacha og‘ir shikast yetkazish”) bilan jinoyat ishi qo‘zg‘atilgan. Erkak qamoqqa olingan."
https://kun.uz/uz/news/2022/10/19/qashqadaryoda-talaba-foizsiz-onlayn-kredit-niqobi-ostida-fuqarolarning-plastik-kartasidagi-pullarni-yechib-oldi,2022-12-01 20:19:18.406951,"IIV huzuridagi Kiberxavfsizlik markazining xabar berishicha, Qashqadaryo viloyati Kasbi tumanida yashovchi fuqaro S.F. IIBga ariza bilan murojaat qilib aldov yo‘li bilan “foizsiz onlayn kredit” niqobi ostida plastik kartasidagi pullarni yechib olgan shaxsga chora ko‘rishni so‘ragan.U arizasida, Telegram messenjeri orqali taklif qilingan “Agrobank foizsiz kreditlar“ sarlavhali guruhga kirib, undagi e’lon bo‘yicha onlayn kredit olmoqchi bo‘lib, bank karta ma’lumotlarini havolaga kiritgani, shundan so‘ng uning kartasidagi jami 2,3 million so‘m pullari noma’lum shaxs tomonidan yechib olinganini ma’lum qilgan.Tezkor-qidiruv tadbirlari natijasida ushbu jinoyatni Qashqadaryo viloyati Kasbi tumanida yashovchi universitet talabasi, 2002 yilda tug‘ilgan M.M. sodir etgani aniqlangan. Dastlabki surishtiruv davomida uning boshqa jinoiy qilmishlari ham fosh etilgan.Qayd etilishicha, M.M.ga nisbatan Jinoyat kodeksining 169-moddasi 3-qismi bilan jinoyat ishi qo‘zg‘atilib, hozirda tergov harakatlari olib borilmoqda.Avvalroq, Koson tumanida bog‘cha tarbiyachisi o‘z hamkasblarining bank kartasidagi pullarni o‘g‘irlagandi."
https://kun.uz/uz/news/2022/10/19/fotojamlanma-namanganda-kuz-tarovati,2022-12-01 20:19:20.037855,
https://kun.uz/uz/news/2022/10/19/ozbekiston-fuqarolarini-yaponiyaga-ishga-jalb-qilish-boyicha-muzokaralar-otkazilmoqda,2022-12-01 20:19:21.732805,"Qayd etish joiz, 2019 yilda prezidentimizning Yaponiyaga tashrifi doirasida O‘zbekiston Respublikasi Bandlik va mehnat munosabatlari vazirligi hamda Yaponiyaning Adliya, Sog‘liqni saqlash, Mehnat va farovonlik, Tashqi ishlar vazirliklari hamda Yaponiya milliy politsiya agentligi o‘rtasida hamkorlik memorandumi imzolangan edi.Yaponiya hukumatining 2025 yilga qadar mamlakatga xorijdan 350 mingdan ortiq ishchi kuchini jalb qilish davlat dasturi doirasida 2019 yilda 9 ta mamlakat qatorida O‘zbekiston ham hamkorlikka qo‘shilgan.Mazkur kelishuvga ko‘ra, ikki davlat “maxsus malakali ishchilar” maqomiga ega bo‘lgan xorijiy mehnat resurslarini ishga qabul qilish tizimini amalga oshirish bo‘yicha hamkorlik qiladi.Delegatsiya a’zolari dastlab mehnat migratsiyasi masalalari yuzasidan Tokio shahridagi “Shimizu corporation” kompaniyasi vakillari bilan muzokaralar o‘tkazdi.Xususan, Yaponiyaning “JITCO” kompaniyasi, “Chet ellik texnik stajyorlar malakasini oshirish tashkiloti” (OTIT) rahbariyatlari bilan o‘tkazilgan uchrashuvlarda o‘zbekistonlik texnik stajyorlarni keng ko‘lamda jalb qilish va Yaponiyadagi mehnat migrantlarimizni huquqiy, ijtimoiy himoyasi masalalari muhokama qilinib, kelgusidagi istiqbolli rejalar belgilab olindi.Yaponiya Adliya vaziri Sadakadzu Tanigaki bilan bo‘lib o‘tgan muzokarada kunchiqar mamlakatida mehnat faoliyatini amalga oshirayotgan O‘zbekiston fuqarolarining huquq va manfaatlarini himoya qilishga ko‘maklashish masalalari muhokama qilindi.Yaponiya immigratsiya xizmati rahbariyati bilan O‘zbekiston fuqarolarini ushbu mamlakatga xavfsiz, tartibli va qonuniy mehnat migratsiyasini amalga oshirish bo‘yicha muzokaralar bo‘lib o‘tdi.Shuningdek, Osaka shahrida Yaponiyadagi 40 ga yaqin yirik ish beruvchi kompaniya va korporatsiya rahbarlari uchun tashkil etilgan “O‘zbekiston mehnat salohiyati” ko‘rgazma haftaligi doirasida fuqarolarimizni Yaponiyaga xavfsiz, tartibli va qonuniy mehnat migratsiyasini amalga oshirishini ta’minlash maqsadida Tashqi mehnat migratsiyasi agentligi hamda Yaponiyaning “Lans corporation” tashkiloti o‘rtasida memorandum imzolandi.Nagoya shahrida tashkil etilgan “O‘zbekistonning mehnat salohiyati” mavzusidagi ko‘rgazmada “Man to Man”, “Aichi education center”, “Link Asia cooperative” va boshqa kompaniyalar bilan mehnat migratsiyasi hamda kasbga o‘qitish bo‘yicha shartnomalar imzolandi.Nagoya parlamenti raisi Takahiro Ivamoto va “Nagoya-O‘zbekiston” do‘stlik ligasi raisi Yoshiro Vatanabelar bilan uchrashuvda Prezidentimiz Shavkat Mirziyoyevning 2019 yilda Yaponiyaga rasmiy tashrifi doirasida erishilgan kelishuvlar ijrosi va mehnat migratsiyasi sohasida hamkorlikni yanada rivojlantirish masalalari muhokama qilindi.Vazirlik delegatsiyasi o‘tkazilgan mehnat ko‘rgazmasi doirasida Nagoya shahrining yirik ish beruvchisi “Noritsuisu Co.Ltd” va boshqa bir qator korxonalar vakillari B2G formatidagi uchrashuvlarda qatnashishdi. “Aichi” xalqaro ta’lim markazi bilan o‘zbekistonlik fuqarolarni yapon tiliga o‘qitish borasida hamkorlikni yo‘lga qo‘yish masalalari haqida so‘z yuritildi.Ayti prefekturasi gubernatori Hideaki Oomura va Nagoya shahri meri Takashi Kavamuralar bilan bo‘lib o‘tgan uchrashuvda o‘zbekistonlik texnik stajyorlarni tayyorlash, ularni Nagoyadagi sanoat va xizmat ko‘rsatish sohalari hamda qurilish korxonalariga vaqtinchalik ishga jalb etish masalalari muhokama qilindi.Tashrif doirasida Yaponiyadagi vatandoshlarimizga konsultativ, yuridik va huquqiy yordam ko‘rsatish uchun Tashqi mehnat migratsiyasi agentligi hamda “Nagoya-O‘zbekiston” do‘stlik jamiyati hamkorligida mehnat migrantlarini qo‘llab-quvvatlash markazi ishga tushirildi.Bugun navbatdagi yirik ish beruvchi kompaniya bilan muzokaralar o‘tkazilib, Tashqi mehnat migratsiyasi agentligi va “Shimizu” korporatsiyasi o‘rtasida O‘zbekiston fuqarolarini kompaniyaning qurilish obektlariga ishga jalb qilish borasida kelishuv imzolandi.Bandlik va mehnat munosabatlari vaziri N. Husanov boshchiligidagi delegatsiya a’zolarining ushbu davlatga tashrifi davom etmoqda.
Tashqi mehnat migratsiyasi agentligi Matbuot xizmati Ⓣ"
https://kun.uz/uz/news/2022/10/19/video-suvga-tolgan-andijon-kochalari,2022-12-01 20:19:23.237501,"Ta’kidlash kerakki, nafaqat Andijon, balki O‘zbekistonning boshqa ko‘plab shaharlarida ham birozgina ko‘proq yomg‘ir yog‘ib qo‘ysa, katta toshqinlar paydo bo‘lishi odatiy holga aylangan.19 oktyabr kuni respublikaning qator hududlarida kuzning ilk jiddiy yomg‘iri yog‘ib o‘tdi. Bu kabi toshqinlar keyingi yil yozgacha hali u, hali bu shaharda kuzatilib turishini taxmin qilish mumkin.Abduvali Qurbonov,
Kun.uz"
https://kun.uz/uz/news/2022/10/19/ayolimga-yuragimni-beraman-ikki-xastaning-buyuk-muhabbati-haqida-hikoya,2022-12-01 20:19:24.681252,"Andijonlik Jamoliddin ko‘z saratoni bilan dunyoga kelgan. Shifokorlar uning hayotini saqlab qolishgan-u, ko‘zlarini saqlab qolishning imkoni bo‘lmagan. Lekin ko‘zi ochiqlar erisha olmayotgan natijalarga erishishda ko‘zi ojizlik ham to‘sqinlik qila olmagan. Jamoliddin bugun adabiyotshunos olim.“Andijondagi maxsus bolalar internatida tahsil olganman. Undan keyin Toshkentdagi Nizomiy nomidagi Toshkent davlat pedagogika universitetida, magistraturani esa Alisher Navoiy nomidagi o‘zbek tili va adabiyoti universitetida davom ettirdim. Orada bir yil ishsiz yurganimdan keyin oliygohga o‘qituvchilikka qabul qilindim. Hozirda Andijon davlat universitetida talabalarga adabiyotshunoslikdan saboq beraman”.Jamoliddin maktab davridan kitoblarga mehr qo‘ygan. Birinchi kitoblarini nafaqa puliga sotib olgan yigit hozir kattagina kutubxona tashkil qilgan. Uning taqdiri uning kutubxonasi bilan ham bog‘liq. Chunki bo‘lajak turmush o‘rtog‘i Sanamxon kitob olish uchun kelganida ular bir-birlariga ma’qul bo‘lishgan.Shundan so‘ng ular turmush qurishadi. Turmush o‘rtog‘ining hayotiga yorug‘lik olib kirgan ayol bugun ming afsuski og‘ir ahvolda. Tug‘ma yurak porogi xastaligi bilan tug‘ilgan ayol ayni paytda shifoxonada. Og‘ir kechgan tug‘uruq va o‘t qopida o‘tkazilgan operatsiyalar Sanamxonning dardini zo‘raytirgan.Bu haqida biz Facebook ijtimoiy tarmog‘i orqali xabar topdik va buni ulashgan vodiylik shifokor Muazzam Ibrohimova bilan bog‘landik.“Bir-birini qo‘llab-quvvatlab kelayotgan shu ikkala yoshning baxtli hayoti yana davom etishini xohlardim. Jamoliddin bilan gaplashganimda: “Imkoni bo‘lsa ayolimga men o‘z yuragimni beraman” degan gapni aytdi. Bu muhabbat, mehr-oqibatni ko‘rib juda ta’sirlandim. Ma’lum bo‘lishicha Sanamxonda o‘tkaziladigan operatsiya O‘zbekistonda qilinmas ekan. Rossiyadan yurtimizga kelayotgan mutaxassislar buni qilishi mumkin, lekin ularga navbat asosida murojaat qilish kerak ekan. Shu masalada SSV mutasaddilaridan bu masalaga yordam berishlarini so‘raymiz.Sanamxon endi 24 yoshga kirdi. U yashashi kerak. Bu oilaning xorijda o‘tkaziladigan operatsiyalarga imkoniyatlari yo‘q” dedi shifokor.Ko‘rsatuvni tayyorlash jarayonida Jamoliddin yana bir yaxshi xabarni yetkazdi: Yoshlar ishlari agentligi tomonida ularga 15 mln mablag‘ ajratilibdi. Lekin o‘tkaziladigan uch bosqichli operatsiya uchun hali ancha mablag‘ kerak bo‘ladi.Ayni vaqtda sog‘liqni saqlash vazirligi tomonidan O‘zbekistonga kelayotgan xorijlik shifokor ko‘rigi masalasida amaliy yordam ko‘rsatilsa nur ustiga nur bo‘lar edi.Bu ikki insonni ham qahramon deyish mumkin. Ikki yorti bir butun bo‘lib yashayotgan bu oila yana butun bo‘lishi uchun ozgina ko‘mak kerak.O‘zkard: 8600 0610 1538 4547 bemor Sanamxon Mamadaliyeva nomida. Kun.uz muxbirlari - Abduvali Qurbonov, Gulmira Toshniyozova.
Montajchi Mirvohid Mirrahimov."
https://kun.uz/uz/news/2022/10/19/urgutda-6-sinf-oquvchisini-urib-quloq-pardasini-yirtib-yuborgan-direktorga-chora-korildi,2022-12-01 20:19:26.125911,"Samarqand viloyat xalq ta’limi boshqarmasi Urgut tumanidagi 61-maktab direktori shu maktabning 6-sinf o‘quvchisi D.H.ni urib jarohat yetkazgani to‘g‘risidagi xabarlar yuzasidan munosabat bildirib, holat yuzasidan ishchi guruhi o‘rganishlar olib borganini ma’lum qildi.O‘rganishlarda aniqlanishicha, 2022 yil 12 oktyabr kuni soat 13:30 larda 61-maktabning 6-sinfida dars o‘tayotgan ona tili va adabiyot o‘qituvchisi koridorda direktorning ovozini eshitgach, chiqib unga bolalar darsga quloq solmasdan pirotexnika vositalarini portlatayotganidan shikoyat qilgan.Direktor sinfxonaga kirib so‘rab o‘tirmasdan shu sinf o‘quvchisi D.H.ni urib ketgan. Guvohlarning ta’kidlashicha, jabrlanuvchi sinfdagi bezorilikda ishtirok etmagan.Yuqoridagi holatdan kelib chiqib, Urgut tumanidagi 61-maktab direktori B.R. viloyat xalq ta’limi boshqarmasining tegishli buyrug‘iga asosan lavozimidan ozod etilgan.«Samarqand viloyat xalq ta’limi boshqarmasi har qanday holatda ham o‘qituvchilarning o‘quvchilarga bo‘lgan agressiv munosabatlarini qoralaydi. Ustoz deganda, ko‘z oldimizda mehr-muhabbat timsoli gavdalanadi. Bejizga ustozlar haqida gap ketganda, “mehri daryo ustozlar” deya ta’rif berilmaydi. Ustozlar, maktab rahbarlari nafaqat yurish-turishi, balki, odob-axloqi, muomala madaniyati bilan ham atrofdagilarga shaxsiy namuna bo‘lishlari shart va lozimdir», deyiladi viloyat XTB munosabatida.Eslatib o‘tamiz, tibbiyot xodimlari direktor urgan bolaning quloq pardasi yirtilganini qayd etishgan."
https://kun.uz/uz/news/2022/10/18/toshkentdagi-restoran-mamuri-qashqadaryoliklarni-haqorat-qilgani-uchun-jarimaga-tortildi,2022-12-01 20:19:27.621768,"Magic City'da joylashgan “Chaman armenian food” restorani ish yurituvchisi va mijoz o‘rtasidagi yozishma muhokamalarga sabab bo‘ldi. Unda restoranning ijtimoiy tarmoqlardagi sahifalarini yurituvchi shaxs mahalliychilikka yo‘l qo‘ygani aks etgan.“Biz minimal buyurtmalarni qabul qila olmaymiz. Chunki ijaraga beruvchilarning shartlari asosida ishlaymiz va kafe formatida ishlamaymiz. Bu restoran va bu yerda hamma narsa qimmat. Agar biz bu tizimni bekor qiladigan bo‘lsak, siz qashqadaryoliklar bilan qo‘shni stolda o‘tirishingizga to‘g‘ri keladi. Afsuski, bu biz uchun foyda keltirmaydi”, deb ta’kidlaydi restoran ish yurituvchisi mijoz bilan yozishmasida.Mijozning: “Qashqadaryoliklarga nima qilibdi?” degan savoliga javoban u: “Bu odamlar restoran uchun emas” deb yozgan.Bu yozishma internetda tarqalgach, qizg‘in muhokamaga va ijtimoiy tarmoq foydalanuvchilarining noroziligiga uchradi. Tarmoqda restoranni boykot qilish, mahalliychilikka yo‘l qo‘ygan shaxslarni javobgarlikka tortishga chaqiriqlar paydo bo‘ldi. Shundan keyin jarayonga huquqni muhofaza qiluvchi idoralar aralashdi.Chilonzor tumani IIO FMB o‘tkazgan tekshiruvda restoran xodimi mahalliychilikka yo‘l qo‘ygani tasdiqlangan. Restoran boshqaruvchisi Bagran Xudayan ichki ishlar organiga chaqirilib, undan ro‘y bergan holat bo‘yicha izoh olingan. Mas’ul shaxs o‘z tushuntirishida xatoga yo‘l qo‘yilganini tan olgan.“Egilgan boshni qilich kesmaydi. Chunki biz xato qilganmiz. Noto‘g‘ri gap bizdan chiqdi. 30 yildan beri shu yerda yashayman. Shu yerning suvini ichib, nonini yeb kelaman, bularning barchasi uchun rahmat deyman. Mana shu restoranda bir yildan beri ishlayapmiz. Har xil viloyatlardan mijozlarimiz bor, kelganlarning hammasi bizdan xursand bo‘lib ketgan. Bunaqa gapni bu kungacha hech kim eshitmagandi. O‘zbek xalqidan ming bor uzr so‘rayman. Bu men uchun saboq bo‘ldi”, deydi Bagrad Xudayan ichki ishlar organida bergan tushuntirishida.Holat yuzasidan MJtKning 41-moddasiga (Haqorat qilish) binoan restoran ish yurituvchisiga nisbatan ma’muriy bayonnoma rasmiylashtirilgan.Rasmiy xabarda huquqbuzarning ism-familiyasi ochiqlanmagan; u qancha jarimaga tortilganiga aniqlik kiritilmagan. Yuqoridagi moddaning sanksiyasi 20-40 BHM (6 mln so‘mdan 12 mln so‘mgacha) jarimani tashkil etadi.IIBB o‘z bayonotida qonun oldida barcha barobar ekani, qonunga zid hech bir holat e’tibordan chetda qolmasligi va har bir fuqaroning qadri, sha’ni qonun bilan himoya qilinishini eslatib o‘tgan.Ro‘y bergan voqea ortidan “Chaman armenian food”ning Google platformasi va ijtimoiy tarmoqlardagi sahifalarida salbiy xarakterdagi munosabatlar ko‘paygan. Google xaritasida bu restoranga berilgan tavsiflar reytingi beshta yulduzchadan bitta yulduzchagacha tushib ketgan.Ro‘y bergan holat ijtimoiy tarmoqlarda muhokama mavzusiga aylanishi ortidan Bagrad Xudayan “Chaman armenian food”ning Facebook va Instagram'dagi sahifalarida videomurojaat e’lon qildi va mijoz bilan noto‘g‘ri muomalada bo‘lgan xodim jazolanganini bildirdi.E’tiborlisi, hozirga kelib har ikki platformadan Xudayanning qashqadaryoliklardan uzr so‘ragani aks etgan videolar o‘chirib yuborilgan. Yuqoridagi havolalarni bosib ko‘rsangiz, “bu sahifa topilmadi” degan yozuvni ko‘rishingiz mumkin xolos. Biroq video ayrim internet foydalanuvchilarining sahifalarida saqlanib qolgan.“Sodir bo‘lgan holat uchun restoranimiz mehmonlaridan, birinchi navbatda, qashqadaryolik mehmonlarimizdan kechirim so‘rashni istardim. Inson Surxondaryodan bo‘ladimi yoki mamlakatimizning boshqa bir qismidan bo‘ladimi, buning farqi yo‘q. Ro‘y bergan tushunmovchilik uchun javobgarlikni zimmamizga olamiz va restoran muassisi va rahbari sifatida bunday munosabatga yo‘l qo‘ygan xodimlarni javobgarlikka tortdim.Hurmatli qashqadaryoliklar! Ming marta uzr xatomiz uchun. Bizning eshiklarimiz sizlar uchun har doim ochiq. Provokatsiyaga aldanib qolmanglar! Biz qashqadaryoliklarni nihoyatda qadrlaymiz. Biz ishlatadigan qo‘y go‘shti aynan ushbu viloyatdan keltiriladi va bu bilan boshqa davlatdan keladigan sayyohlar oldida hamisha faxrdamiz. Shunday ekan, qashqadaryoliklar haqida yomon xayolga borishimiz ham noto‘g‘ri. Ro‘y bergan hodisa uchun yana bir marta uzr so‘rayman”, degan Xudayan keyinchalik o‘chirib yuborilgan videomurojaatida."
https://kun.uz/uz/news/2022/10/18/davlat-maktabga-endi-eshakda-qatnamaydi,2022-12-01 20:19:29.136753,"Kun.uz oldinroq Navoiy viloyati, Xatirchi tumanining Oqtepa qishlog‘ida maktabga tog‘ osha eshakda qatnaydigan Davlat Xursanov haqida lavha tayyorlagandi. Lavha e’lon qilingach, Toshkent shahrida yashovchi bir inson (ismini oshkor qilishimizni istamadi) tahririyat bilan bog‘lanib, Davlatga ehson qilmoqchi ekanligini bildirdi.Davlat o‘z intervyusida tog‘da pista terib, mototsikl uchun pul yig‘ganini, ammo akasi Shamshod Xursanov oliygoh talabasi bo‘lgach, jamg‘argan pulini unga berganligini aytib o‘tgandi. Davlatning orzusi ushaldi. Unga tog‘da yurishga moslashgan zamonaviy mototsikl sovg‘a qilindi.Davlat Xursanov Xatirchi tumanidagi 30-umumta’lim maktabining 10-sinf o‘quvchisi. U maktabga olisdan – tog‘lar orasidan eshakda qatnaydi. Akasi Shamshod Xursanov shu yil maktabni tamomlab, talaba bo‘lgan. Aka-uka yoshligidan bir eshakka mingashib, har kuni 16 km yo‘l bosganicha maktabga borib-kelishgan."
https://kun.uz/uz/news/2022/10/18/navoiyda-54-yoshli-erkak-ozini-shifoxonaning-3-qavatidan-tashladi,2022-12-01 20:19:30.566184,"Ijtimoiy tarmoqlarda erkak o‘zini poliklinika binosining 3-qavatidan tashlab yuborganligi haqidagi videolavha tarqaldi.Bosh prokurorning matbuot kotibi Hayot Shamsuddinovning ma’lum qilishicha, mazkur hodisa Navoiy shahrida sodir bo‘lganligi haqida ma’lumot olingan.“Hozirda tergov-tezkor guruhi tomonidan voqea joyi ko‘zdan kechirilmoqda. Shuningdek, sodir etilgan hodisaning sabablari aniqlanmoqda. Natijalari haqida keng jamoatchilikka batafsil ma’lumotlar e’lon qilinadi”, — deyiladi xabarda.Kun.uz manbasiga ko‘ra, holat bugun, 18 oktabr kuni soat 15:00 lar atrofida sodir bo‘lgan. 16 oktabr kuni davolanish uchun shifoxonaga kelgan 54 yoshli karamanalik bemor o‘zini noma’lum sabab bilan pastga tashlagan va vafot etgan. U aynan bugun yangi palataga ko‘chirilgan bo‘lgan.Hozirda sud-tibbiy ekspertiza tayinlangan."
https://kun.uz/uz/news/2022/10/18/qashqadaryoda-500-million-soxta-pul-yasagan-va-uni-125-million-somga-sotmoqchi-bolgan-shaxslar-ushlandi,2022-12-01 20:19:32.119777,"Qashqadaryo televideniyesida uzatilgan videolavhada xabar berilishicha, 2022 yil 12 oktyabr kuni IIB huquqni himoya qilish organlari tomonidan Koson tumanida yashovchi vaqtincha ishsiz bo‘lgan fuqaro T.ning ko‘p miqdorda soxta so‘m kupyuralarini yashirin ravishda o‘tkazayotgani haqida tezkor ma’lumot olingan.Soxta pullarni muomalaga kiritishning oldini olish maqsadida tezkor tadbir o‘tkazilgan. Tadbir davomida shartli xaridor fuqaro T. bilan 500 million so‘m qalbaki pullarni 125 million so‘mga sotib olishni kelishadi.Fuqaro shartli xaridorga 300 million so‘m qalbaki pulni keyinroq yetkazib berishni va’da qilib, qolgan 200 million so‘m soxta pulni berayotganida ashyoviy dalillar bilan qo‘lga olingan.Dastlabki surishtiruvda, soxta pullarni Turdiyevga Koson tumanida yashovchi ikki nafar shaxs yetkazib bergani aniqlangan. Shundan so‘ng tezkor tadbir davom ettirilib, ular ham qo‘lga olingan.Keyingi surishtiruvlarda bu ikki nafar fuqarolarga soxta pullarni Koson tumanida yashovchi, 2020 yilda Jinoyat kodeksining tegishli moddalari bilan aybdor deb topilib qamalgan va ayni damda Qamashi tumani jazoni ijro etish koloniyasida jazo muddatini o‘tayotgan mahbus G‘. yetkazib bergani aniqlangan.Olib borilgan surishtiruvlar davomida soxta pul yasovchi shaxs G‘. foydalangan turli uskuna va maxsus qog‘ozlar protsessual tarzda rasmiylashtirib olingan."
https://kun.uz/uz/news/2022/10/18/niyatim-erimdan-och-olish-edi-katta-ogrilik-uchun-qamalgan-ayol-hikoyasi,2022-12-01 20:19:33.564414,"Xiyonat. U kim tomonidan bo‘lishidan qat’iy nazar, dahshatli zarba. Oilada u sabab keladigan rashk, nafrat, alam oqibati esa undan-da dahshatli bo‘lishi mumkin. “Mahkuma” loyihasining bugungi qahramoni shu tufayli 8 yilga ozodlikdan mahrum etilgan.“Niyatim erimdan o‘ch olish edi...”— O‘z erimning katta miqdordagi pulini o‘g‘irlaganman. O‘g‘irlangan pul 715 ming AQSh dollari edi. O‘sha paytda rashk, xiyonat, alam tufayli ko‘zimga hech narsa ko‘rinmagan. Erimning ketma-ket xiyonati, ruhiy, iqtisodiy bosimlari ostida qasddan jinoyat sodir qildim.3 nafar farzandim bor. Jarblanuvchi tomon farzandlarimning otasi bo‘lgan. Keyinchalik katta xato qilganimni tushundim, ammo o‘sha vaqtda ko‘zimga hech narsa ko‘rinmagan. Niyatim faqat o‘ch olish bo‘lib, qasddan jinoyat qilganman.Jinoyat kodeksining 169-moddasi 4-qismi (juda ko‘p miqdordagi o‘g‘rilik – tahr.) bilan 8 yilga ozodlikdan mahrum etilganman. Jinoyatimga yillar davomida bo‘lib kelgan oilaviy nizolar sabab bo‘lgan.Erim tadbirkorlik bilan shug‘ullanardi, dunyo kezishni yoqtirardi. Turmushim davomida ruhiy, iqtisodiy tazyiqlar ostida yashadim. Shuncha puli bor odam qanday qilib iqtisodiy bosim qilishi mumkin, dersiz. Lekin menga shaxsiy xarajatlarim uchun pul berishni istamasdi, o‘zim uchun nimadir olishimga imkonim bo‘masdi, har bir harakatim yoki ishim tanqid ostiga olinardi.Yaqin dugonamning erim bilan munosabatlari borligini sezganman. Erim bilan ochiqchasiga gaplashib olmoqchi bo‘lganimda: “Istasang shu, istamasang katta ko‘cha” degan javobni oldim. Shundan keyin arazlab, farzandlarim bilan ota uyimga ketdim. Bizdan umuman xabar olmay qo‘ydi. Bundan bir g‘azablansam, erimga “jazman” bo‘lgan dugonamning qimmatbaho mashinalarda yurgani, eng qimmat kiyimlarni kiyayotganini ko‘rib battar alam qilardi. Bu narsa nafratga, nafrat esa qasddan jinoyat sodir qilishga olib keldi.Jinoiy sherigim ham bo‘lgan. Turmush o‘rtog‘imning haydovchisi bilan til biriktirgan holda reja tuzdim. Erimning pullari qayerda saqlanishini tushuntirdim, seyfning kalitini berdim. U menga uyimdan 715 ming AQSh dollarini olib chiqib bergan. Hozir ikkalamiz ham qamoqdamiz. “Al qasos-u minal Haq” degan gapni unutib qo‘ygan ekanman.“O‘g‘irlangan pulga olingan mulklarni erimga qaytarib berdim”— Qamalganimga 3 yil-u 2 oy bo‘ldi. Shuncha vaqt bolalarimni ko‘rmadim. Ona uchun bu sudyaning bergan muddatidan ham og‘irroq jazo. Chunki ularga eng kerak paytimda panjara ortidaman. Farzandlarimning kelajagiga ta’sir qiladigan ish qilganimdan pushaymonman.Erimdan o‘g‘irlangan pullarga katta miqdorda ko‘chmas mulk sotib olgandim: bir nechta uylar, fitnes zallari, yerlar deganday. Sudda bularning hammasini erimning o‘ziga qaytarib, nomiga o‘tkazib berdim. Bu mulklarning bir qismi menga tegishli ekani, qaysidir ma’noda o‘sha pulda haqqim borliginiyam aytishdi, lekin istamadim – baribir buyurmas ekan. Endi egri yo‘ldan yurishni xohlamayman.Agar vaqt orqaga qaytganda o‘sha vaziyatdan sabr bilan chiqib ketardim. Ba’zida sabr ham inson hayotida katta o‘rin tutar ekan. O‘zimga o‘zim zulm qildim deb o‘ylayman.Ayolning jinoyatga qo‘l urishida erkakning ham mas’uliyatsizligi bor— Qiz bola dunyoga kelganda uning hayoti uchun ota-onasi mas’ul bo‘lsa, turmushga chiqqach bu javobgarlik erining zimmasiga o‘tadi. Bu yerdagi aksariyat ayollarning eri yo‘q. Ilgari bo‘lgandir, lekin qamalgandan keyin ko‘pchiligi ajrashishganiga guvoh bo‘ldim. Ko‘p jinoyatlar ayollarning erkak kishiga suyana olmasligidan, erkaklarning mas’uliyatsizligidan kelib chiqadi.O‘zimga o‘zim zulm qildim deb o‘ylayman. Farzandlarimning kulgusini ko‘rishdan mosuvo bo‘ldim. Ertalab turaman, xayolimda bolalarim nonushta qildimikan, nima yedi ekan, degan fikr tark etmaydi. O‘zim bu yerdaman, lekin bir nafas ham ularni o‘ylamay yasholmayman.Hozir ular buvisi bilan yashashadi, turmush o‘rtog‘im boshqaga uylangan. Moddiy tomondan farzandlarimning kami yo‘q. Lekin men tufayli ular onasiz o‘sishyapti.Gulmira Toshniyozova suhbatlashdi.
Tasvirchilar: Abduqodir To‘lqinov, Muhiddin Nido."
https://kun.uz/uz/news/2022/10/18/chala-chizilgan-yol-chiziqlari-ular-faqat-kameraning-qoidabuzarliklarni-qayd-etishi-uchun-kerakmi,2022-12-01 20:19:35.132986,"Toshkentda yo‘l harakati qoidabuzarliklarini qayd etish uchun yangi kameralar sinovdan o‘tkazilayotgani haqida xabar bergandik. Yangi kameralar yo‘l chiziqlariga rioya qilmaslik, tezlikni oshirish, uyali telefondan foydalanish, xavfsizlik kamaridan foydalanmaslik bilan bog‘liq qoidabuzarliklarni qayd etib boradi.Yo‘l chiziqlari bilan bog‘liq qoidabuzarliklarni qayd etish va jarima yozish uchun kamerada ushbu chiziqlar ko‘rinishi kerak. Ammo afsuski yo‘llarimizda bu masala risoladagidek deb bo‘lmaydi. Hatto poytaxt ko‘chalarining aksariyatida yo‘l chiziqlari ko‘rinmaydi, yangilanganlari ham uzoqqa bormaydi. Ijtimoiy tarmoqlarda poytaxtdagi chorrahalarga o‘rnatilgan ayrim kameralar qoidabuzarlikni qayd etishi uchun faqatgina kamera ko‘ra oladigan masofada yo‘l chiziqlari chizib chiqilgani, yo‘lning qolgan qismidagi o‘chib ketgan chiziqlar yangilanganmagani aks etgan suratlar tarqaldi.Shunday holatlardan biri Chilonzor tumanida Kichik halqa yo‘li va Taxtapul ko‘chasi kesishmasida aniqlandi. Tasvirlardan ko‘rish mumkinki, yo‘l chiziqlari faqatgina kamera ko‘ra oladigan masofada chizib chiqilgan. Yo‘lning qolgan qismidagi yo‘l chiziqlari deyarli ko‘rinmaydi, ya’ni eski holatida qolgan. Qarama-qarshi yo‘nalishda esa yo‘l chiziqlari umuman ko‘rinmaydi.Chorrahadagi chiziqlarni ko‘rib ular kameralarning qoidabuzarliklarni qayd etishi uchungina chizilgan degan xulosaga kelish mumkin.Xuddi shunday holatni poytaxtning Olmazor tumani Shifokor ko‘chasida ham uchratdik. Aslida ushbu jarayon aks etgan surat ijtimoiy tarmoqlarda tarqalib, muhokamalarga sabab bo‘lgandi. Chunki bu yerda ham yo‘l chiziqlari xuddi Chilonzordagi kabi faqatgina kamera ko‘ra oladigan masofada chizib qo‘yilgan. Qolgan qismidagi chiziqlar esa o‘chib ketgan.Qolaversa, aynan shu chorrahada yo‘lning birinchi yo‘lagi transport sig‘adigan daraja emas. Boisi yo‘l chetida mashinalar qo‘yib ketilgan. Bu vaziyatda birinchi yo‘lakda harakatlanib kelayotgan transport sfetoforning qizil chirog‘ida to‘xtash arafasida qarama-qarshi yo‘nalish bilan ajratib turuvchi yo‘l chizig‘ini bosishga majbur bo‘ladi. Bu vaziyatda birinchi yo‘lakdagi avtomashina qopqonga tushishi tayin. Buning oldini olish uchun esa chorrahaga yaqin masofada avtomobillarning to‘xtashini taqiqlovchi yo‘l belgisi o‘rnatilishi kerak, nazarimizda.Holat yuzasidan izoh olish maqsadida Toshkent shahar IIBB YHXB mas’ullari bilan bog‘landik. Ma’lum bo‘lishicha, ushbu kameralar shu joyga qoidabuzarliklarni qayd etib boradigan videokuzatuv moslamasini o‘rnatish huquqini yutib olgan tadbirkorlar tomonidan o‘rnatilgan. Yo‘l chiziqlari ham kameralarni o‘rnatgan jismoniy shaxslar tomonidan chizilgan.Poytaxtning boshqa tumanlaridagi ko‘chalarda ham o‘chib ketgan yo‘l chiziqlari yangilanganmaganiga oid ko‘plab shikoyatlar bor.Prezident Shavkat Mirziyoyev shu yil fevral oyida selektor yig‘ilishida yo‘l belgilarini ishlab chiqarishda «O‘zavtoyo‘lbelgi»ning monopoliyasi tugatilishi, ko‘chalarga svetofor, yoritgichlar o‘rnatish, yo‘l belgilari hamda chiziqlarini chizish, piyoda o‘tish joylarini belgilashga mas’ul korxonalar hokimliklardan yo‘l harakati xavfsizligi xizmatlariga o‘tkazilishini ma’lum qilgandi.Oradan sakkiz oydan ko‘proq vaqt o‘tayotgan bo‘lsa-da, kuzatuvlarimiz yo‘l belgilari bilan bog‘liq muammolar bartaraf etilmayotganini ko‘rsatmoqda. Shu sababli Kun.uz mavzuga yana qaytadi."
https://kun.uz/uz/news/2022/10/18/vazir-tez-yordamning-kaltaklangan-haydovchisini-taqdirladi,2022-12-01 20:19:36.681223,"Toshkent shahrining Mirobod tumanida jabrlangan «Tez yordam» xodimi «Sog‘liqni saqlash a’lochisi» ko‘krak nishoni bilan taqdirlandi.16 oktyabr kuni Toshkent shahri Mirobod tumanida chaqiruvga kelgan «Tez yordam» xodimi va haydovchisi kaltaklangani xabar qilingandi. Sog‘liqni saqlash vazirligi matbuot xizmati xabar berishicha, vazir Behzod Musayev neyroxirurgiya bo‘limida davolanayotgan ushbu bemor holidan xabar oldi. Dastlabki tekshiruvlar natijasida unga «Bosh miya yopiq shikastlanishi, bosh miya chayqalishi, chap tizza sohasi yumshoq to‘qimalarining lat yeyishi» tashxisi qo‘yilgan.«Afsuski, keyingi paytlarda o‘z xizmat vazifasini o‘tayotgan shifokor va hamshiralar, ayniqsa, «Tez yordam» xodimlariga nisbatan kuch ishlatish holatlari tez-tez uchramoqda. Aholining sog‘lig‘ini himoya qilishda o‘zini ayamay jon kuydirayotgan tizim xodimlariga tajovuz qilgan kimsalarga nisbatan qonunchilikda qat’iy javobgarlik belgilanishi ustida ishlanmoqda. O‘ylaymanki, qonunchilikka kiritilayotgan bu o‘zgarishlar soha vakillarining huquq va manfaatlarini himoya qilishda muhim asos bo‘ladi», dedi Behzod Musayev.Vazir bemor bilan muloqot davomida unga tezroq sog‘ayishini tilab, mushtumzo‘r fuqaroga nisbatan qonunda belgilangan tartibda jazo belgilanishi uchun barcha zarur choralar ko‘rilishini ma’lum qildi.«Suhbat davomida bemor o‘z holidan xabar olgani kelgan vazirga alohida minnatdorlik bildirib, 64 yoshga kirganiga qaramay, xalq salomatligi yo‘lida g‘ayrat-shijoat bilan mehnat qilishdan tolmasligini, otasi tengi insonga, qolaversa, tibbiyot brigidasi tarkibida chaqiruv manziliga borgan shifokor ayolga qo‘l ko‘targan kimsa esa qonun oldida javob berishiga qat’iy ishonishini ta’kidladi», deyiladi xabarda.Muloqot so‘ngida o‘z xizmat vazifasiga mas’uliyat bilan yondashib, muhim daqiqalarda tezkorlik va professionallik sifatlarini namoyon etgan tez tibbiy yordam brigadasi xodimiga «O‘zbekiston Respublikasi sog‘liqni saqlash a’lochisi» ko‘krak nishoni berildi."
https://kun.uz/uz/news/2022/10/18/toshkentda-tez-yordam-xizmati-xodimlari-yana-kaltaklandi,2022-12-01 20:19:38.286193,"Sog‘liqni saqlash vazirligi ijtimoiy tarmoqlarda poytaxtning Mirobod tumanida «Tez yordam» xodimlari kaltaklanganiga doir xabarlar yuzasidan munosabat bildirdi.Aniqlanishicha, 16 oktyabr kuni soat 18:50 atrofida Mirobod tumani Temiryo‘lchilar ko‘chasi, 1/5-uy oldiga 30 yoshli noma’lum erkak kishida «Qon ketish (xushsiz)» sababi bilan yo‘lovchi fuqaro tomonidan tez tibbiy yordam xizmatiga chaqiruv kelib tushgan. Shundan so‘ng, shifokor M.Z. va feldsher Z.J.dan tarkib topgan 397-sonli «103» brigadasi chaqiruv manziliga sanoqli daqiqalar ichida yetib borgan.«Tez yordam» xodimlari manzilga kelganida ko‘chada bemorligi aytilgan 22 yoshli fuqaro M.A. noadekvat holatda yon-atrofdagi kishilarga tajovuz qilayotgani ma’lum bo‘lgan. «103» ko‘chma brigadasi unga birinchi tibbiy yordam ko‘rsatmoqchi bo‘lganda, «mushtumzo‘r fuqaro shifokorlarga kuch ishlatib, TTYo avtomashinasiga ham jiddiy zarar yetkazgan.Voqea jiddiy tus olayotganini ko‘rgan tez tibbiy yordam xodimlari darhol tuman ichki ishlar bo‘limiga murojaat qilgan. Huquqni muhofaza qiluvchi organ xodimlari yetib kelguniga qadar fuqaro M.A. «103» brigadasi haydovchisi I.H.ni kaltaklab, unga jarohat yetkazgan», deyiladi xabarda.Oqibatda jiddiy tan jarohati olgan tez tibbiy yordam mashinasi haydovchisi Respublika shoshilinch tibbiy yordam ilmiy markaziga boshqa brigada tomonidan olib borilgan. Tekshiruvlar natijasida u «Bosh miya yopiq shikastlanishi, bosh miya chayqalishi, chap tizza sohasi yumshoq to‘qimalarining lat yeyishi» tashxisi bilan neyroxirurgiya bo‘limiga yotqizilgan.Shuningdek, ko‘chma brigada shifokori M.Z. shifoxonada ambulator tartibda mutaxassislar ko‘rigidan o‘tkazilib, unga «Qorin sohasi yumshoq to‘qimalari lat yeyishi» tashxisi qo‘yilgan.SSV mazkur holatni o‘z nazoratiga olganini ma’lum qildi. Shuningdek, vazirlik ushbu vaziyatga qonun doirasida huquqiy baho berilishi uchun zarur choralarni ko‘rmoqda.Ayni paytda mazkur holat yuzasidan Mirobod tuman ichki ishlar bo‘limi tomonidan tergovga qadar tekshiruv harakatlari olib borilmoqda."
https://kun.uz/uz/news/2022/10/18/qatortolda-tanishgan-18-yosh-qizni-bogib-oldirgan-yigit-12-yilga-qamaldi,2022-12-01 20:19:39.720664,"Hech qanday foydali mehnat faoliyati bilan shug‘ullanmaydigan sudlanuvchi jinoyat yo‘liga kirib, qasddan odam o‘ldirgan. U joriy yil 26 maydan 27 mayga o‘tar kechasi tungi soat 01:30 larda Chilonzor tumani, Qatortol-Al Xorazmiy ko‘chasida o‘zini Zulya deb tanishtirgan, aslida ismi boshqa bo‘lgan 2003 yilda tug‘ilgan qiz bilan tanishadi. U bilan 600 000 so‘m evaziga ertalabgacha o‘z ehtiyojini qondirish uchun kelishadi. Qizni Shayxontohur tumanidagi xonadonga olib borib, u yerda qiz bilan ko‘zlagan ishini qiladi.Shundan so‘ng, sudlanuvchi spirtli ichimlik iste’mol qilib, mast holatda o‘rtalarida kelib chiqqan og‘zaki janjal oqibatida qizning unga nisbatan haqoratli so‘zlar ishlatganligidan qattiq g‘azablanadi. Ayol kishi faol qarshilik ko‘rsatishga qodir emasligini to‘laqonli tushungan holda ko‘rpacha ustida ojiz ahvolda yotgan holatida bo‘yin sohasidan qo‘llari bilan bo‘g‘ib, uni qasddan o‘ldirgan. Qo‘rqib ketganidan jasadni korton qutiga solib jarga tashlagan.Sud-tibbiyot ekspertizasining xulosasiga ko‘ra, jabrlanuvchining o‘limi yuqori nafas yo‘llarining yumshoq jism bilan berkilishi va bo‘yin a’zolarining siqilishi oqibatida kelib chiqqan mexanik asfiksiya oqibatida yuz bergan. Sudlanuvchi e’lon qilingan ayblovga to‘liq iqrorligini bildirib, so‘nggi so‘zida voqea mast holatdalida bo‘lgani, hozir qilmishidan pushaymon ekani, yengillik berishni so‘rab murojaat qildi.Shundan keyin sud hukmi o‘qildi va qotil 12 yil ozodlikdan mahrum qilish jazosi tayinlandi."
https://kun.uz/uz/news/2022/10/17/tushov-uzildimi-toshloqda-chorvalar-daydi-itlar-hujumidan-nobud-bolmoqda,2022-12-01 20:19:41.310620,"Ma’lum bo‘lishicha, avvallari ham bunday itlar hududda ko‘p bo‘lgan. Oxirgi vaqtlarda esa son jihatidan ko‘payib dalada yurgan chorvalarga hujum qila boshlagan. Tunda xonadonlardagi qo‘ralarni oralagan itlar qo‘y va parrandalarni nobud qilishga o‘tgan.Chorvaning chalajon qilib ketilishi bilan bog‘liq holat 9 oktyabrda sodir bo‘lgan. Nobud bo‘lgan qo‘ylar soni esa kundan kunga ortib bormoqda.Daydi itlar Qurbonali Bakirovning tovuq va kurkalarini yeb ketgan. 14 oktyabr kuni esa qo‘yi chalajon qilib g‘ajib tashlangan.«Yovvoyi itlar qo‘y va tovuqlarga hujum qilyapti. Ular kundan kunga quturib borishyapti. Ularni deb tunda tashqariga chiqishga ham qo‘rqib qoldik. Kecha bo‘lgan voqea: qo‘yimizni majaqlab ketishdi. Jiddiy jarohatlangan qo‘y tirik qoladimi, bu — dargumon. Qo‘limizdan kelganicha davolayapmiz. Faqat bizning emas, qo‘ni-qo‘shnilarning ham parranda va qo‘ylarini yeb ketdi. Odatda tunda ham ishda bo‘laman. Oilam uyda bo‘ladi. Tunda qo‘ng‘iroq qilishib, hovliga bo‘ri va itlar kirgani haqida aytishyapti. Qishloqda azaldan chiyabo‘rilar bo‘lgan. Oxirgi 10 kun ichida daydi itlar ham paydo bo‘ldi. Tunda 4–5 daydi it gala bo‘lib yuribdi. Kecha ularni hovlida ko‘rib qolib, haydab chiqardim. Oxirgi hafta ichida 3 bosh qo‘yga ziyon yetdi. G‘ajib tashlangan qo‘ylarning hammasi nobud bo‘ldi», – deydi u. Ahrorbek Jumashevning aytishicha, itlar galasi yegulik izlab uylarning ichigacha kirib ketmoqda.«Bundan bir yarim yillarcha avval qishlog‘imizda gala itlar paydo bo‘la boshladi. Mahallamizda tinchlik yo‘q. Hatto hovlimizdagi makka-yu kepaklargacha yeb ketishadi. Yurib turgan tovuqni ham «urib» ketishyapti. Kerak bo‘lsa uyimizning ichigacha kirib ketadi itlar. Mana shu mahallada Ne’mat ismli qishloqdoshimning qo‘yini 4 ta it talab ketdi. Biz qo‘yni bazo‘r  qutqarib oldik. Ajratib olmaganimizda yeb bitirishgan bo‘lardi.Tunda gala it izg‘ib yurganidan ko‘chaga chiqqaniyam qo‘rqadi odam. Kechasi ko‘pchilik ishdan uyiga qaytadi. Mas’ul idoralardan bizga bu muammoni bartaraf qilishlarida ko‘mak so‘raymiz.Yaqinda qo‘y so‘ydirgan edim. Go‘shtini oshxonaga olib kirgunimizcha, boshqa a’zolarini itlar ko‘tarib qochishdi», — deydi u.Daydi itlar Gullola Isaqovaga tegishli qo‘yning dumbasini g‘ajib tashlagach, oila boshlig‘i joni qiynalgan qo‘yni so‘yib, ko‘mib yuborgan.«Qo‘yimizni dalaga haydab boqar edik. Hovli yumushlari bilan band bo‘lib e’tibor bermay qolibmiz, jiyanim qo‘yimizni itlar quvlab yurgani haqida aytdi. Darhol qo‘y tomon yugurdik. Ikki qo‘y qaytib keldi. Biri yo‘q edi.Qidirib borib qo‘ylarimizdan birini dumbasi yorilgan chalajon holatda ko‘rdik. Bechora qo‘yim shu holatda qonini oqizib yonimizga yurib keldi. O‘g‘lim daydi itlar ortidan quvladi. Ular qochib qolishdi. Jonivor holatini ko‘rib ichimiz achishib, ortiq azoblanmasligi uchun uni so‘yib ko‘mib tashladik. Shu voqeadan keyin ham qo‘shnimning ikki tovug‘ini «urib» ketishdi», — deydi u.Hakimaxon Kamolovaning esa ko‘z o‘ngida qo‘ylardan biri itlar hujumiga uchragan.«Kuni kecha bo‘lgan holat. Qo‘limda yosh bolam bor edi. Daydi itlar qo‘ylardan birining atrofini o‘rab olganini ko‘rib, o‘sha tomonga yugurdim. Yetib borgunimcha qo‘yni talab tashlashdi. Kesak otib haydab, bazo‘r ajratib oldim. Atrofga salanglab yordam so‘rab baqirdim. Baxtga qarshi hech kim yo‘q edi. Qo‘y tuproqqa belanib, tipirchilab yotardi. Yovvoyi itlar ko‘pchilikning parrandasini ham yeb bitirdi», – deydi u.Qishloq ahli nobud bo‘layotgan chorvalar soni kundan kunga ortib borayotganidan tashvishda. Mutasaddi idoralar tomonidan masalaga jiddiy e’tibor qaratilmasa, vaziyat bundan-da yomonroq bo‘lishi mumkin.Chorva hayvonlarining yirtqichlar tomonidan nobud qilinish holati avvalroq Farg‘ona tumanining Xonqiz qishlog‘ida ham sodir bo‘lgan edi. Noma’lum yirtqichlar aholi chorvalariga qiron keltirgan va ma’lum muddat o‘tib, ular ushlab yo‘q qilingan.Sarvar Ziyayev, Kun.uz muxbiri
Montaj ustasi: Jahongir Aliboyev."
https://kun.uz/uz/news/2022/10/17/zangiotadagi-bogcha-nima-uchun-1-yilda-tokilib-tushdi-mtv-rasmiy-munosabat-bildirdi,2022-12-01 20:19:42.808693,"15 oktyabr kuni Kun.uz Nazarbek shaharchasida devorlari cho‘kib, o‘pirilgan bog‘cha haqidagi reportajni e’lon qilgan edi. 17 oktyabr kuni AOKAda o‘tkazilgan matbuot anjumanida Maktabgacha ta’lim vazirligi holat yuzasidan rasmiy munosabat bildirdi. Unga ko‘ra, bog‘chani qayta qurib berish bo‘yicha buyurtmachi va pudratchi o‘rtasida tuzilgan shartnoma qiymati 2 mlrd 922,4 mln so‘mni tashkil etgan. Bugungi kunga kelib bu shartnoma summasining 2 mlrd 800 mln so‘mdan ortiq mablag‘i to‘lab berilgani aytilmoqda.“Bilasiz, har bitta shartnomaning 5 foizlik summasi davlat budjeti tomonidan qurilishning ekspluatatsiya jarayoni uchun olib qo‘yiladi. Agar yil davomida kamchiliklar aniqlansa, shu 5 foizlik pul to‘lab berilishi yoki to‘lanmasligi o‘ylab ko‘riladi. “Sanuzel” va oshxona o‘rtasi o‘tgan quvurlarning yorilishi oqibatida bog‘chadagi devorlar o‘pirilib tushgan”, – deydi Maktabgacha ta’lim vazirligi matbuot kotibi Mavluda Asqarxo‘jayeva.Shuningdek, uning qo‘shimcha qilishicha, ayni vaqt Toshkent viloyati huquqni muhofaza qiluvchi organ va prokuratura xodimlari bilan birga bu holat o‘rganilmoqda.“Aniq aytishim mumkinki, 23-sonli bog‘chaning devori qayta qurilib, uning ost qismiga beton quyilgan. Chunki suv chiqish hisobiga devorlar cho‘kkan. Albatta, biz buni oqlamaymiz. Boisi, quruvchi tashkilot bularni oldindan bilishi kerak edi. Ya’ni qurilish materiallari sifatsiz ishlatilganmi yoki boshqa holat bo‘lganmi, buni huquqni muhofaza qiluvchi organlar aniqlab berishadi”, – deya qo‘shimcha qildi vazirlik axborot xizmati rahbari.Shuningdek, qayd etilishicha, hozirda bog‘chada tarbiya olayotgan bolalarning xavfsizligi ta’minlangan bo‘lib, ular bog‘chaning qurilish bo‘lmayotgan boshqa qismiga ko‘chirib o‘tkazilgan."
https://kun.uz/uz/news/2022/10/17/senda-shiddatli-bilimdon-mehnatkash-ayol-obrazini-korishni-xohlardim-bibisora-oripova-padari-buzrugvori-haqida,2022-12-01 20:19:44.619010,"Jamiyat, insoniyat rivojiga hissa qo‘shayotgan insonlar bilan suhbatlashsangiz, ularning bu darajaga yetishishida otasi yoki onasining, oilasining asosiy o‘rin egallashi guvohi bo‘lasiz. Bugun shunday insonlardan biri — Abdulla Oripovning otasi haqida suhbatlashamiz. O‘zbekiston xalq shoirining (oxiratlari obod bo‘lsin!) otasi qanday inson bo‘lganligi haqida qizi (shoirning singlisi) Bibisora Oripova o‘z xotiralari bilan bo‘lishdi.Bibisora Oripova, NNT «Rahmdillik» jamiyati direktori, «Sog‘lom avlod» ordeni bilan mukofotlangan.Otam 1905 yilda tug‘ilgan. Biz oilada 8 nafar tug‘ishgan bo‘lsak-da, jami 10 dan ortiq farzand edik. Otam ularni kichkinaligida asrab olgan. Onamning ularni yaxshi ko‘rishimiz kerakligi va teng huquqli oila a’zolari ekanligimiz haqidagi so‘zlari sababmi, xullas ular bilan tug‘ishgandek yashardik va bir-birimizni yaxshi ko‘rardik. Bu borada otam juda muruvvatli, onam esa mehribon edilar.Oilada otam qattiqqo‘l, shu bilan birga sevimli boshliq edi. Biz u kishini kechgacha kutib o‘tirar, kelsalar oldiga yugurib chiqardik. Ertalab esa sig‘ganimizcha tizzalariga o‘tirg‘izib olardilar. Hammamizga nisbatan juda yaxshi, mehribon ota edi. Biz u kishidan qo‘rqqanimiz uchun emas, aksincha juda yaxshi ko‘rganimiz uchun xafa qilib qo‘ymaslikka harakat qilardik.Onamga nisbatan o‘ta samimiy munosabatda bo‘lib, hurmatlarini joyiga qo‘yardilar. Ularning o‘zaro tortishganlarini ham eslay olmayman. Munosabatlarida bachkanalik va ortiqcha mulozamat ko‘rmaganman. Onamning oiladagi rolini alohida hurmat qilardi. O‘zlari mehribon bo‘lish bilan birga bizdan ham onamizga shunday munosabatda bo‘lishni talab qilardi.Padarim mening eng qadrdon kishim edi. Onam o‘lganlaridan so‘ng biz 3 kishi otam va katta akamning oilasi bilan birga qoldik. Otam bizning sirdoshimiz, mehribonimiz edi. O‘zaro muammolarni bemalol yechar edik. Istaklarimizni hurmat qilardilar va muhokama qilib yechimini topishga yordam berardilar. U kishining qiyofasini chizganimda butun hayotimdagi ijobiy obrazlarni ko‘raman.Shaxs bo‘lib shakllanishimda va kasbiy muvaffaqiyatimda ham ota-onamning roli juda katta. Chunki ular mening o‘z dunyom bilan shakllanishimda ma’naviy ozuqa berdilar. Onam insonlarni yaxshi ko‘rishni o‘z timsolida ko‘rsatgan bo‘lsa, otam shiddatni o‘rgatdi. Doim yuksaklikka undardi, intilganga tole yor, shunday ishlaginki, uzatgan qo‘ling yetsin, agar yetishiga ko‘zing yetmasa, qo‘lingni cho‘zma, der edi, ammo men senda eng shiddatli, bilimdon mehnatkash va boshqaruvchi ayol obrazini ko‘rishni xohlayman, der edi.Hayotning past-balandlarini ham otamdan o‘rgandim. Ozgina yutug‘imdan quvonar, yanada ko‘proq va balandrog‘iga erishishimga undar edi. Onamdan esa noziklik, oilaga muhabbat, sadoqatni, mehribonlikni o‘rgandim. Oilamizning obro‘si otamning tinchligi va sog‘lig‘i akalarim va opa-singillarga mehr-oqibatli bo‘lishni ham onam o‘rgatdi.Sizga bir narsa aytaman, otam o‘tganlaridan so‘ng men o‘z tashkilotimning bir bo‘lagini qishlog‘imizda ochib, ular bilan ishladim va otam to‘g‘risida ozroq anonim so‘rovnoma o‘tkazdim. O‘zim uchun, chunki men Samarqandga o‘qishga ketmasimdan oldin 2 yil feldsher bo‘lib ishlagandim uzoq qishloqlarga ham borar edim. Men u yerlardagi muloqotlardan so‘ng otamning buyuk inson ekanligi guvohi bo‘ldim.Meni shifokor sifatida emas, otamning qizi sifatida qabul qilishardi. Sababini so‘rasam u kishi bizning oilamizni urush vaqtida saqlab qolgan, deyishardi. Men esa o‘z otamdan g‘ururlanardim, chunki ular otam to‘g‘risida mehr-muhabbat bilan gapirardilar. Ko‘pchilik otamni «Rais buva», «Ubaydullayev» deb aytsalar yana ko‘pchiligi «tog‘a» deb ham atashardi.O‘tganlaridan so‘ng odamlar tengi yo‘q yo‘lboshchi edi, o‘z otasidan ham ulug‘ edi, deyishgan. Mana shunday insonning bolasi bo‘lganimdan xursand bo‘lib, bir umrga u kishiga o‘xshashga harakat qildim. Akam Abdulla Oripov «sen otamning ishlarini davom ettirding, men bundan xursandman», deb ko‘p aytardilar.Hozir ham otamning barcha nevara-chevaralariga ular to‘g‘risida kunda gapirib beraman, deyarli barchasi otamning nomidagi familiyada, ularni bu nomni ulug‘lashga chaqiraman.Otam eng kuchli tarbiyachi, eng kuchli boshqaruvchi, eng sadoqatli umr yo‘ldosh, eng mehribon ota, uzoqni ko‘ra bilgan, genderni tan olgan eng kuchli kishi va qo‘yingki, men uchun tengsiz sirdosh, yo‘l ko‘rsatuvchi, sof vijdonli bo‘lishga undagan odam!1961 yilda maktabni a’lo bahoga bitirdim (u vaqtlarda qizlar maktabni zo‘rg‘a bitirishar, o‘qishga borish qizlar uchun mumkin emas edi). O‘qishni davom ettirish niyatida edim. Bu masalani faqat otam bilan yechishim mumkinligini bilib, u kishiga tushuntirdim. Negadir jim bo‘lib qoldilar, ammo yuzlarida tabassum bor edi. Menda umid kurtaklari uyg‘ondi.Keyingi kuni u kishi ruxsat berdilar, Abdulla akam ta’tilga kelgandilar. Hujjatlarni yig‘ib pedagogika institutiga bordik, ammo meni qabul qilishmadi, chunki yoshim yetmas ekan. Abdulla akam katta akamga maslahat soldi. U kishi tumanda katta lavozimda ishlardilar. Ularning iltimosiga binoan guvohnomamni bir oyga surib almashtirib berishdi, ammo yana bir oy yetishmaydi, deya hujjatlarimni qabul qilishmadi.Akam yur, texnikumga topshiramiz, boshqa yo‘li yo‘q. Qishloqqa qaytib borsang bir umrga o‘qimaysan, dedilar. Shunday qilib, tibbiyot texnikumiga o‘qishga kirdim. Ikki yillik o‘qishdan so‘ng imtiyozli diplom bilan qishlog‘imga qaytib, bir yil ambulatoriyada feldsher bo‘lib ishladim.Ammo ish meni qoniqtirmasdi, bu haqda onamga aytdim, nega dedilar. «Ena, men hech fikrlamayman, faqat bajaraman, bu menga yoqmaydi», dedim.U kishi menga nasihat qildilar: «qishloqda shifokor yo‘q, sen xalqqa yordam berishing kerak». Men buning uchun dorilar yo‘qligini aytdim. Onam menga tez yordam uchun dori olib kelishimga pul berdi. Yoqmasa ham ishlashda davom etdim.Talaba akam Toshkentda kasalxonaga tushib qoldi. Otam ularning oldilariga jo‘nab ketdi. Qaytib kelganidan so‘ng menga shifokor bo‘lishni xohlaysanmi, dedilar ha dedim. Tayyorgarligingni ko‘r seni o‘qishga yuboraman, dedilar.Men: «ota, kimyoni chuqur bilmayman», deganimda, «qishlog‘imizdagi yaqindagina kimyo fakultetini bitirib kelgan o‘qituvchiga iltimos qilamiz, senga yordam beradi», dedilar. ToshMIning qiz talabalari bilan gaplashib, ularning intizomini ko‘rib, meni ham o‘qitishga qaror qilgan ekanlar.Seni Toshkentga emas, Samarqandga jo‘nataman, dedilar. Chunki uchinchi akam Samarqandda aspiranturada o‘qir edi. Onamga xavotir olma, akasi qaraydi, dedilar. Katta akam norozilik bildirdi: «ana, pedagogika instituti shunda o‘qiy qolsin», dedilar.Otam esa «yo‘q, bu vrach bo‘lish uchun o‘qiydi», dedilar.Akam yana yiqilsa, sharmanda bo‘lamiz, deb qo‘rqayotgan ekan.Otam «ishidan ta’til oladi hech kimga aytmaymiz», dedilar va yangam bilan birga Samarqandga yubordilar.Men hujjatlarimni topshirdim. 3 ta imtihondan o‘tib, 1965 yilda SamMIning davolash fakultetiga qabul qilindim. U vaqtlar tanish-bilish degan gaplar yo‘q edi. Men uyga qaytdim, onamni juda sog‘ingan edim. Erkalanib, siz meni sog‘inmadingiz, deya yig‘ladim. Qo‘ni-qo‘shnilar chiqishdi, onamni tabriklashdi, meni maqtashdi, onam esa g‘urur bilan ayollarga, uni men tug‘ganman, dedilar.Men onamdan birinchi marta shunday gap eshitganim uchun boshqacha bo‘lib ketdim. Chunki u kishi sira maqtamasdilar. Onam juda suyukli, nozik didli, farishtadek edilar, men u kishini eslasam hanuzgacha yig‘layman...O‘qishga ketgunimcha ota-onam pul berishdi va otam agar sen shu institutni ham imtiyozli diplom bilan bitirsang barcha dugonalaringga ziyofat beraman dedilar. Men kechayu-kunduz berilib o‘qidim, chunki otamning ishonchini oqlashim kerak edi.Institutni ham imtiyozli diplom bilan tamomladim, ammo 6 yil davomida va keyin ham otam biron marta kelmadilar. Shunda u kishiga «nega so‘z berdingiz-u, bir bor xabar olmadingiz», deganimda «men sening va’dangni bajarishingni bilardim», dedilar. Qizil diplom olganim uchun xirurgiya kafedrasida qoldirishdi.2 yildan so‘ng institut meni Moskvaga aspiranturaga yubormoqchi bo‘ldi. Bu vaqtda esa men turmushga chiqqan, bir nafar bolaning onasi edim. Tabiiyki, turmush o‘rtog‘im rozi bo‘lmadi. Akalarim, mayli, oilang buzilmasin, deyishdi. Ammo otam olti oy men bilan gaplashmadi.Nega bunday qilyapsiz, desam, «sen o‘qishga bormaganing uchun xafa bo‘ldim, men senda kuchli ayol obrazini ko‘rishni xohlardim», dedilar. «Ota, mening onam bo‘lmasa, bolamni o‘yladim», desam, «borsang, bolangga men o‘zim qarardim», dedilar.Shu inson mening otam edi! Biz yana apoq-chapoq bo‘lib ketdik va yana mening hayotimdagi muvaffaqiyatlarimga o‘zlarining behisob hissalarini qo‘shdilar. Men kecha-yu kunduz u kishini eslayman va shunday odamning qizi bo‘lganligimdan faxrlanaman!Charos Mannonova suhbatlashdi."
https://kun.uz/uz/news/2022/10/17/toqayev-bilan-raqobatlasha-oladigan-nomzod-kormayapman-qozogistonlik-ekspert-bilan-bolajak-saylovlar-haqida-suhbat,2022-12-01 20:19:46.047748,"20 noyabr – Qozog‘istonda muddatidan avval prezidentlik saylovlari bo‘lib o‘tadi. 11 oktyabr kuni mamlakatda prezidentlikka nomzodlarni ko‘rsatish jarayoni yakunlandi. Hozircha Markaziy saylov komissiyasi prezidentlikka nomzod sifatida 12 kishini ro‘yxatga oldi – ro‘yxatga olish 21 oktyabrgacha davom etadi.Bu saylov mamlakatdagi siyosiy tizimni o‘zgartiradigan, iqtisodiy o‘sishga, fuqarolar farovonligi va turmush sharoitlarini yaxshilashga xizmat qiladigan jarayon sifatida ko‘rilmoqda. Amaldagi prezident Qosim-Jo‘mart To‘qayev tomonidan shunga va’da berilmoqda.Kun.uz muxbiri Qozog‘istonda o‘tadigan prezidentlik saylovi, qozoq jamiyatida bu jarayonga bo‘lgan qarash, nomzodlar, unda muxolifatga qanchalik yo‘l berilgani, shuningdek, Qozog‘iston va O‘zbekiston aloqalariga oid qator savollar bilan qozog‘istonlik tahlilchi Saparboy Jubayevga yuzlandi.— Saparboy aka, yaqinlashayotgan prezidentlik sayloviga qozoq jamiyatining e’tibori, munosabati qanaqa? To‘qayevning imkoniyatlari tushunarli, saylovda qatnashayotgan boshqa nomzodlarning imkoniyatlari qanday? Muxolifatga yo‘l berilganmi?Qandaydir intrigalar kutilyaptimi?— Fikrimcha, Qozog‘istonda navbatdan tashqari saylovlar o‘tkazilishiga yil boshidagi terroristik harakatlar ham sabab bo‘ldi.To‘qayevning prezidentlik muddati kelgusi yili tugashi kerak edi. Ammo bo‘lib o‘tgan ana shu hodisalar fonida prezident bir yilda ikki bor xalqqa murojaat yo‘lladi. To‘qayev shulardan birinchisida konstitutsiyaga o‘zgartirish kiritish haqida taklif kiritdi va biz uni referendumlar orqali qabul qildik. Ikkinchi chiqishda esa noyabr oyining yigirmanchi kuni muddatidan oldin prezidentlik saylovlari o‘tkazilishi belgilandi.Bularning mohiyatida bo‘layotgan katta o‘zgarishlar davomida prezident xalq o‘zi bilanmi yoki bunga zid fikrdaligini aniqlagan bo‘lsa, ikkinchi tomondan xalq orasida ham turfa fikrlilar bor. Sababi 8 yilda ikki bor qayta saylanish imkoniyati bo‘laturib, nima sababdan yetti yilda bir marta saylov o‘zgartirishi kiritilmoqda. Ikkalasining farqi yo‘q-ku, degan tushunchalar ham bor.Shaxsiy fikrimni aytadigan bo‘lsam, bugungi kunda xalq To‘qayevga katta umidlar bilan ko‘z tikib turibdi. Shuning uchun ham To‘qayev xalq ishonchi bilan yetti yilga saylanib, o‘zining ko‘zlagan niyatlarini amalga oshirishga urinib ko‘radi. Bundan tashqari, yanvar oyidagi terroristik harakatlar vaqtida 200 dan ortiq odam halok bo‘lishida qisman To‘qayevni ham ayblaydiganlar yo‘q emas. Ular nima uchun bu jinoyatlarga sud hukmi o‘qilmay turib, qayta saylov o‘tkazishmoqchi degan savollarni ham berishmoqda.Nomzodlar masalasiga to‘xtaladigan bo‘lsam, siz aytgan 12 ta odam prezidentlikka nomzodini ko‘rsatish bo‘yicha ariza bilan murojaat qilgan, ammo hozircha ularning yettitasigina saylovlarda ishtirok etish uchun ma’qullandi. Nomzod bo‘lish uchun belgilangan talablar bor. Uni belgilangan muddatda bajara olgan insongina nomzod sifatida ko‘rsatilishi mumkin. Bu jarayon hali 21 oktyabrga qadar davom ettiriladi. Talablar u qadar qiyin emas:1) Nomzod 3 mln tenge pul to‘lashi kerak;2) Qozog‘istonda tug‘ilgan bo‘lishi kerak;3) Shu hududda 15 yil istiqomat qilgan bo‘lishi kerak;4) Ma’lumoti oliy bo‘lishi kerak;5) 40 yoshdan katta bo‘lishi kerak;6) Davlat ishida 5 yillik tajribaga ega bo‘lishi kerak;7) Qozoq tilini yaxshi bilishi kerak;8) 118 ming odamning o‘zi tarafdorligidagi imzosini yig‘ishi kerak. Bu bir joydan bo‘lmasligi kerak.— Siz aytdingizki, saylovlarda ishtirok etishi uchun nomzod kamida besh yil davlat organlarida faoliyat yuritgan bo‘lishi kerak deb. Buni bo‘lajak saylovlarga muxolifatni yaqinlashtirmaslik chorasi deyish mumkinmi?— Shunday desa ham bo‘ladi. Bizning oldingi hokimiyat ham hech qachon muxolifatni ishga olmagan yoki saylagan emas.— Bundan tashqari, qonunchilikdagi siz aytgan – nomzodning turli hududlardan ma’lum qo‘llovga ega bo‘lishi va ularning imzo yig‘ish talabi ham saylovda qatnashishni xohlagan tashabbuskorlarning ishini qiyinlashtirib qo‘yadi.— Bu ham to‘g‘ri, lekin bundan ko‘zlangan asosiy maqsad bu yerda mamlakatning turli hududida sizni qo‘llaydigan odamning bo‘lishi nazarda tutilmoqda. Bu mening to‘g‘ri yoki noto‘g‘ri hisoblashimda emas, balki qonun shunaqa. Yuqoridagi talablarni 21 oktyabrgacha bajargan nomzodlarning arizalari ma’qullanadi.Lekin mana shu ko‘rilayotgan sakkizta nomzodlarni tahlil qilib ko‘rganimda, To‘qayev bilan raqobatlasha oladigan nomzod yo‘qligiga guvoh bo‘ldim. Bundan tashqari, oppozitsion guruhlar ham birlashib, biz ham nomzod ko‘rsatamiz, deyishgan. Ammo o‘zaro kelishib, bir nomzodni ko‘rsata olishgani yo‘q. Balki, belgilangan muddatgacha ko‘rsatilgan shartlarni bajarib, kerakli ovozni yig‘a olsa va bir kishini tanlashsa, ular ham saylov jarayonlarida ishtirok etishi mumkin.Intervyuni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi.
Tasvirchi va montaj ustasi – Nuriddin Nursaidov."
https://kun.uz/uz/news/2022/10/17/evrilish-filmi-janubiy-koreyada-otkazilgan-xalqaro-kinofestivalda-golib-deb-topildi,2022-12-01 20:19:47.602255,"Yolqin To‘ychiyevning “Evrilish” filmi Janubiy Koreyaning Pusan shahrida joriy yilda yigirma yettinchi bor o‘tkazilgan xalqaro kinofestivalning “Kim Jiseok Award” nominatsiyasi g‘olibi deb topildi.Filmda o‘zbekistonlik qahramon taqdiri, ruhiy kechinmalari, uning sovet davrida harbiylar safida xizmat qilgani va urushga borgani haqida hikoya qilinadi.Urush uning va atrofidagi insonlarning hayotini butunlay o‘zgartirib yuboradi. Ko‘p yillar o‘tib, hayot mashaqqatlarni boshidan kechirgan qahramon tinchlik o‘rnatilgandan so‘ng O‘zbekistonga – o‘z vataniga qaytadi.Film voqealari O‘zbekiston, Afg‘oniston, Misr va Buyuk Britaniyada suratga olingan.Eslatib o‘tamiz, Osiyodagi yirik kinofestival hisoblangan “Busan International Film Festival” Janubiy Koreyaning Pusan shahrida 1996 yildan buyon o‘tkazib kelinadi."
https://kun.uz/uz/news/2022/10/17/ozbekchani-organishga-ozga-millatlarda-ragbat-yoqmi-yoki-orgatishga-bizda-xohish-yoq,2022-12-01 20:19:49.286000,"Tilning yoyilishi, uni o‘rganishga bo‘lgan ehtiyoj uning targ‘iboti bilan bog‘liq. Targ‘ibot uchun avvalo o‘sha tilni o‘rgatadigan manbalar, qo‘llanma va kitoblar, videomateriallar ham yetarlicha bo‘lishi kerak. O‘zbek tili 1989 yildan beri davlat tili ekani, O‘zbekistonda 130dan ortiq millat vakillari yashashi inobatga olinsa, o‘zbek tilini o‘rgatadigan mukammal qo‘llanmalar tuzishning vaqti kelib, o‘tib ham ketgan. Bu — O‘zbekistonda yashaydigan turli millat vakillarining tilini o‘rganishga bo‘layotgan rag‘bati yo‘qolishiga sabablardan biri bo‘lyapti.«Prezident oldiga kiraman. Rus tilida gapirgim kelmayapti» Wesminster universiteti, Erudite xususiy maktabi, Toshkent xalqaro maktabida 10 yildan ortiqroq vaqt davomida ingliz tilidan dars bergan Saida Rashidova 2 yildan buyon o‘zbek tilini boshqa millat vakillariga o‘rgatadi. Saidaning Facebook’da O‘zbekistonda yashaydigan xorijliklardan iborat guruhi bor. O‘zbek tilini o‘rgatishga shu guruh turtki bo‘lganini aytadi.«Pandemiya davrida, ehtiyot choralari haqida e’lonlar va xabarlar ko‘paygan edi. Lekin Toshkentda yashayotgan chet elliklar o‘zbek tilini bilmagani uchun rasmiy ma’lumotlardan xabardor bo‘lishda qiynalishdi. Chunki o‘sha paytda ingliz tilida mahalliy xabarlar kam edi. O‘shanda Facebook’da O‘zbekistonda yashaydigan xorijliklarni yangiliklardan xabardor qilib turardim. Shu turtki bo‘lib, o‘zbek tilini xorijliklarga, asosan ingliz tilida gaplashuvchilarga o‘rgatish fikri paydo bo‘ldi. Pulli kurslar tashkil qila boshladim», — deydi u.Saida Rashidova o‘zbek tilini rus, ingliz va yana boshqa turli millat odamlariga o‘rgatadi. Uning aytishicha, oxirgi vaqtlarda o‘zbek tilini o‘rganishni xohlaydiganlar soni ortgan, ayniqsa o‘zbekistonlik rus, ko‘chib kelgan rus va ruslashib ketgan o‘zbek o‘quvchilari tobora ko‘payyapti.«Har kun yuqori lavozimda ishlaydiganlar telefon qilib, o‘zbek tilini o‘rgatishimni so‘rashadi. «Prezident oldiga kiraman, rus tilida gapirgim kelmayapti, lekin o‘zbek tilim yaxshi emas», deyishadi. Yoki ota-onalarning ko‘pi bolasining o‘zbek tilini o‘rganishini xohlaydi. Oldin o‘zini O‘zbekistondan ekanini aytishga uyaladiganlar ham o‘zbekistonlik ekanligidan faxrlanadigan bo‘lishyapti», — deydi u.Nafaqat rus va ukrainlar, Afg‘onistonda o‘tgan yillar ichidagi notinchliklar sabab O‘zbekistonga ham bir guruh afg‘onlar ko‘chib kelishgandi. Davlat tilida ish yuritish va malaka oshirish institutida o‘zbek tilini 4 yildan buyon xorijliklarga o‘rgatib kelayotgan Gulruxsor Ergasheva oxirgi yillarda o‘quvchilari orasida afg‘on va turklarining ko‘payganini aytdi.«Bu markazda 2019 yildan boshlab til o‘rgatishni boshlaganmiz. O‘zbek tilini asosan rus, turk, afg‘onlar o‘rganadi. Ularning asosiy maqsadi odatda ta’lim, biznes, ish bo‘ladi», — deydi u.Afg‘onlarga 5 yildan beri o‘zbek tilini o‘rgatib kelayotgan Milliy universitet katta o‘qituvchisi Sayyora To‘rayeva ham afg‘onlar soni oxirgi yillarda oshganini tasdiqlaydi.O‘zbek tilini o‘rgatadigan sanoqli qo‘llanmalarO‘zbekistonda bo‘lish va ko‘proq odamlar bilan muloqot qilish o‘zbek tilini o‘rganishni osonlashtiradi. Lekin O‘zbekistonda uzoq vaqtdan beri yashab kelayotgan rus millati vakillari o‘zbekchada ham gaplashish, ham yozishni o‘rganish uchun mukammal manba yo‘qligini ko‘p bora aytishadi. Chindan ham shunday. Rusiyzabonlar uchun A.A.Arzamasovning «Uzbekskiy yazik. Samouchitel», A. Kissen va Sh.Rahmatullayevning «Uzbekskiy yazyk dlya vzroslix», X.S. Muxitdinova, D.M. Nasilovning «Uchebnik uzbekskogo yazyka» kitoblarigina bor.Inglizzabonlar uchun esa Nigora Azimovaning «Uzbek: An Intermediate Textbook» kitobi bor. Bu kitob Amazon’da 90 dollar atrofida sotiladi.Bundan tashqari, yaqinda MO‘TUL jamoasi va Gulruxsor Ergasheva tomonidan til darajalariga ajratilgan «O‘zbekona» kitobi ham nashrdan chiqqan. Muallifning aytishicha, markazda hozir shu kitob asosida darslar o‘tiladi. Kitob A1, A2, B1, B2 darajalarga ajratilgan bo‘lib, har bir darajani 3 oyda bitirib chiqish mumkin.«Dastlabki 4 darsda vositachi til ingliz, rus yoki turk tili bo‘ladi. Beshinchi darsdan boshlab o‘zbek tilida gaplasha boshlaymiz. Markazimizda hozirgacha mingdan ortiq o‘quvchi bitirib kelgan bo‘lsa ularning 700 nafardan ortig‘i rus millatiga mansub kishilar. Hozir lug‘atlar kitobi ustida ishlayapmiz», — deydi hammuallif.Manbalar oz, onlayn lug‘atlar yo‘qYuqorida nomlari sanalgan qo‘llanmalar yo‘qdan ko‘ra bor degan ma’noda ko‘ngilga taskin beradi. Chunki u qo‘llanmalarni ham to‘liq mukammal, deb aytishga asos yo‘q.Saida Rashidova Amerikada Nigora Azimova tomonidan chiqarilgan kitobni inglizzabonlarning o‘zbek tilini o‘rganishda foydalanayotgan kitobi ekanini aytdi. Biroq bu kitob ham dunyo bo‘yicha tasdiqlangan til o‘rganish standartlariga to‘g‘ri kelmaydi.«Har bitta kitob eshitish, o‘qish, gaplashish va yozish ko‘nikmalarini alohida shakllantirishga yo‘naltirilishi kerak. Shunda ular mukammal buladi. Bundan tashqari, onlayn lug‘atlar ham yo‘q. Hech bo‘lmaganda shular bilan ham tilni mustaqil o‘rganish mumkin bo‘lardi», — deydi u.Maktablarda o‘tiladigan o‘zbek tili darsligi muallifi Namoz Rasulov esa tuzilgan kitoblar ham juda kam nusxada chiqqanini, ko‘pchilikka mo‘ljallanmaganini aytadi.«Mana yaqinda yangi «O‘zbekona» degan kitob chiqqanini eshitib xursand bo‘ldim. Lekin u ham sanoqli. Men mualliflarni to‘g‘ri tushunaman. Mualliflik huquqi buzilishidan qo‘rqib, kitobni tor doirada ishlatishyapti. Mustaqil o‘rganishni xohlaganlar uchun topilishi qiyin. Lekin u keng ommaga berilmasa, tilni qanday targ‘ib qilamiz?Har bir tilni o‘rganish uchun birinchi o‘rinda dars kitobi yaratiladi. Masalan, inglizlarda dars kitobi, ish kitobi va shu 2 kitobdan qanday foydalanish haqida qo‘llanma kitobi bo‘ladi. Har qanday tilda shunday mahsulotlar bo‘lishi kerak. Afsuski bizda yo‘q», — deydi u.Til darajalarga ajratilmaganBiz suhbatlashgan mutaxassislar til mavqei uchun til jamiyatlari ko‘proq harakat qilishi kerak deb hisoblaydi. Umuman til jamiyatlari turli platformalar ustida ishlab, tilni muhofaza qilish, yoyish va madaniyatni targ‘ib qilish bilan shug‘ullanadi.«Masalan, ingliz tilida Oxford, Cambridge jamiyati bor. Ular dunyo foydalanishi uchun juda ko‘p mahsulotlarni tayyorlaydi. Hattoki til mahsulotlari uchun o‘sha til jamiyati maxsus filologik tadqiqotlarni o‘tkazib, shu tadqiqot natijalarini ham shu til o‘rganishga kirita oladi. Lekin bizda bunday jamiyatlar yo‘q.O‘zbekistonda o‘zbek tiliga investitsiya kiritilmagani, jozibali takliflar bo‘lmagani uchun ham bunday kitoblar sust holatda yaratilgan. Yaratilganlarini ham tavsiya qilish til o‘rganayotgan insonlarni tildan itarishga sabab bo‘lib qoladi», — deydi Namoz Rasulov.Shu o‘rinda o‘zbek tilida daraja bo‘yicha ham aniq bir qoida, til tashkilotlari bilan kelishib taqdim qilingan daraja lug‘atlari yo‘q.«Ingliz tilida dars berganimda bizga bolalarga eng birinchi o‘rganiladigan 100ta so‘zning ro‘yxatini berishni aytishardi. So‘zlar ro‘yxati tilning darajasi osonlikdan qiyinlikka qarab ketaveradi. O‘zbek tilida shunaqa ro‘yxatlar nega yo‘q. Ularni kim qilishi kerak? O‘zbek tilida A1 qayerda tugab, A2 qayerda boshlanishi haqida kelishuv yo‘q. Shuning uchun o‘zbek tilidagi ertaklarda ham juda qiyin so‘zlarni ishlatishadi. Masalan, «katta» A1 bo‘lsa, «muazzam» A2mi yoki B2mi? Shuni kim aytib bera oladi? Men amerikalik bir mutaxassis bilan keyingi yil shu bo‘yicha kitob ishlab chiqmoqchimiz», — deydi Saida Rashidova.Videokontent yo‘q YouTube’ga «O‘zbek tilini o‘rganish» deb qidiruvga berilsa, sanoqli videolar chiqadi. Ulardan nisbatan boyroq kontent sifatida Uzbek With Aman, Ways of Learning & Teaching with Dr. DK kanallarini sanash mumkin. Rusiyzabonlarning o‘rganishi uchun esa tartibga solingan, tilning boshlang‘ich darajasidan o‘rgatadigan aytarli kontent yo‘q hisob.Ta’lim markazi bolalar uchun yaratayotgan videolarni hisobga olmaganda, bolalarga tilni o‘rgatuvchi media topilmaydi.Ma’lum bir tilni oson o‘zlashtirish uchun subtitrli videolar yaxshi samara beradi. Xuddi shunday o‘zbek tilini ham. Lekin o‘zbek tilidagi videokontentning subtitrlisini topish mushkul. Ayniqsa, multfilm yoki bolalar uchun chiqariladigan videokontentlar subtitrli bo‘lishi, nafaqat xorijliklar uchun, balki o‘qishni o‘rgangan o‘zbek o‘quvchilari savodini ham yaxshilashga xizmat qiladi.Saida Rashidova xuddi shunday taklifni bir telekanalga berib, ulardan ijobiy bo‘lmagan javob olganini aytadi.«Men har bir videomni subtitrli qilaman. To‘g‘ri bu juda mayda ish, 3-4 tekshiruv bosqichini talab qiladi. Lekin busiz til o‘rganish qiyin. O‘zim guvoh bo‘lganimdan aytaman: xorijlik ingliz o‘qituvchilar ona tilisi ingliz tili bo‘lgan bolaga ham subtitrli video qo‘yib beradi.  Oldinroq bir kanalga meni ssenariy yozishga chaqirishgandi. O‘shanda vaziyatdan foydalanib, ularga har bir olinayotgan videoni subtitrli qilishni va bu uchun shtat ochish taklifini bergandim. Afsuski, bu juda mayda ish ekanligini aytib, taklifimni e’tiborsiz qoldirishgan», — deydi Rashidova.Bonus usullarBir necha yildan beri shu sohada tajriba qilib kelayotgan o‘qituvchilar o‘zbek tilini kitob va qo‘llanmalarsiz ham o‘rganish usullarini tavsiya qilishdi. Saida Rashidova:- O‘rganilayotgan tilda raqamlarni o‘rganishni real hayot bilan bog‘lash kerak. Masalan, telefon raqamlar, tug‘ilgan yil va kunlarni yodlash, savdodan qolgan chek raqamlarini o‘qib yurish.- Ijtimoiy obektlardagi belgilar, turli plakatlar, kirish-chiqish joylari, yo‘llardagi ko‘rsatkichli o‘zbek tilidagi yozilgan so‘zlarning ma’nosini so‘rab olish.- Instagram'da juda ko‘p subtitrli rilslar, videolar, qiziqarli kontent paydo bo‘lgan. Har xil mutaxassislar har kuni o‘zining yo‘nalishida video oladi, subtitr qo‘yadi. Hammasi ham arzigulik emas, lekin ayrimlari juda zo‘r. Shularni ko‘rish kerak.Namoz Rasulov:- Ma’lum bir maqsadlar uchun birlamchi dialoglarni o‘rganib chiqish. Deylik, supermarketda, aeroportda, kasalxonada bo‘ladigan savol-javoblarni aks ettirgan dialoglarni o‘rganish va ularni o‘zining tili bilan qiyoslagan holda tushunish.- O‘rganmoqchi bo‘lgan tilidagi qaysi so‘zlarni bilsa, aynan o‘sha so‘zlarni qo‘shib nutqida ishlatish. Va navbati bilan lug‘at bazasi boyib, grammatik bazasi yaxshilangandan keyin tilni tozalab boradi. - Bir ashyoni qo‘lga olib, u bilan bog‘liq fe’l, sifatlarni qo‘shib mashq qilish. Natijada lug‘at boyligi ko‘payib, o‘sha ashyo bilan ishlatiladigan birikmalarni ham tezda o‘rganib oladi.- Sinflar kesimidagi o‘zbek tili darsliklari ham boshlang‘ich bilimlarni olish uchun yaxshi qo‘llanma.Nima qilish kerak?O‘zbek tili turkiy tillar ichida turk tilidan keyin gaplashishladigan 2-katta til hisoblanadi. Demak, bu tilda gaplashuvchilar ko‘p. Lekin tilni o‘rgatadigan qo‘llanmalar, onlayn lug‘atlar yo‘q.yo‘q. Bori ham nomukammal.Avvalo o‘zbek tili tilshunoslar tomonidan kelishilgan holda aniq daraja chegarasi A1, A2, B1, B2, C1, C2 darajalari tugash va boshlanish nuqtasi belgilanishi, shu darajalarga mos turli tillarda lug‘atlar ishlab chiqilishi va u hamma uchun ochiq bo‘lishi kerak.Bu tilda ko‘proq subtitrli videomateriallar tayyorlash, «Aqlvoy» telekanalida beriladigan multfimlarni ham o‘zbekcha subtitrlar bilan efirga uzatish bolalarni ham savodli bo‘lishida yordam beradi.Ko‘cha-ko‘ydagi belgilar, yo‘l ko‘rsatuvchi belgilar kabilar avvalo ona tilida bo‘lishi boshqa millatlarni ham o‘zbek tilini tezroq o‘rganishiga ko‘mak beradi. O‘zbek tilini o‘zimiz hurmat qilmas ekanmiz, uni boshqa birov qanday hurmat qilsin?Zuhra Abduhalimova, jurnalist"
https://kun.uz/uz/news/2022/10/17/samarqandda-tadbirkorlarning-huquqlarini-buzganlar-qanday-jazolanmoqda,2022-12-01 20:19:50.844034,"22 avgust kuni o‘tkazilgan tadbirkorlar bilan ochiq muloqotida prezident tomonidan bugungi kunda o‘zini yechimini kutayotgan 5 ta yo‘nalish bo‘yicha tashabbus va takliflar e’lon qilindi. Prezident boshqa sohalar qatorida Biznes ombudsman oldiga ham qator vazifalar qo‘ydi.Jumladan, ikki oy muddat ichida Biznes ombudsman Soliq qo‘mitasi bilan birgalikda ilk marta xato qilgan kichik biznes vakillariga nisbatan jazo chorasi qo‘llamaslik, shuningdek soliq jarimalari miqdorini ular tomonidan to‘lanayotgan soliq miqdoriga mutanosib ravishda belgilash bo‘yicha Adliya vazirligi bilan birgalikda tadbirkorlarning takliflarini chuqur o‘rganib, tekshiruvlarning muddatlarini qisqartirish, moliyaviy xato va kamchiliklarning minimal chegaraviy miqdorini belgilash, tekshiruv jarayonlaripdan tadbirkorni xabardor qilish va shikoyatlarni ochiq-oshkora ko‘rib chiqish bo‘yicha qonun loyihalarini ishlab chiqadi.2023 yildan e’tiboran tadbirkorlar murojaatlarini 24 soat qabul qiladigan kraud-sorsing platformasi — Tadbirkor virtual ofisini ishga tushiriladi. Biznes ombudsman ushbu tizim orqali tadbirkorlar murojaatlarini qabul qilishi, ijrosini nazorat qilishi va tadbirkorlar huquqlarini buzganlarni jazolab borishi belgilangan.Ochiq muloqotda joriy yil 1 noyabrdan har qanday tekshirishlar faqat va faqat Biznes ombudsmanda yangi ishga tushiriladigan elektron platforma orqali amalga oshirilishi, barcha turdagi tekshiruvlar Biznes ombudsman tomonidan muvofiqlashtirilishi kerakligi ta’kidlandi.Xo‘sh, joylarda Biznes ombudsman devoni qanday ishlamoqda? 2022 yilning o‘tgan davrida Biznes ombudsman devonining Samarqand viloyatida faoliyat ko‘rsatuvchi xodimlariga jami 321 ta murojaat kelib tushgani ma’lum qilindi. Murojaatlarning 279 tasi ko‘rib chiqilgan, 85 tasi qanoatlantirilgan, 194 ta murojaat yuzasidan huquqiy tushuntirishlar berilgan.Kelib tushgan murojaatlarning asosiy qismi yer va binolar, soliq munosabatlariga oid, sud qarorlari, sud va boshqa organlar qarorlari ijrosi, ruxsatnomalar, litsenziyalar va hujjatlarni rasmiylashtirish, bank, moliya va kredit masalalari, infratuzilma bilan bog‘liq, surishtiruv-tergov masalalariga oid murojaatlarni tashkil qildi.Murojaatlarni o‘rganish jarayonida ularda keltirilgan vajlar chuqur o‘rganilmoqda. Vakil devoni xodimlari tomonidan «Business» MChJning (nomi o‘zgartirilgan) litsenziya olishda yuzaga kelayotgan to‘siq borasida qilgan murojaati o‘rganib chiqildi.Mazkur murojaatni o‘rganish davomida Ta’lim sifatini nazorat qilish davlat inspeksiyasi Samarqand viloyati hududiy bo‘limi xodimi tomonidan tadbirkorning murojaati «Lisenziyalash, ruxsat berish va xabardor qilish tartib-taomillari to‘g‘risida»gi qonun talabiga zid ravishda rad qilingani aniqlanib, ushbu holat bo‘yicha aybdor xodimga nisbatan BHMning 5 barobari miqdorida ma’muriy jazo chorasi qo‘llanishi hamda tadbirkorga tegishli litsenziya rasmiylashtirib berilishi ta’minlangan.Shuningdek, «Binokor» MChJning (nomi o‘zgartirilgan) unga berilgan ruxsatnomalar Qurilish bosh boshqarmasi tomonidan bir taraflama bekor qilinganidan norozi bo‘lib qilgan murojaatini o‘rganish natijalariga ko‘ra, viloyat qurilish bosh boshqarmasining noqonuniy chiqarilgan qarori bekor qilingan va tadbirkorga berilgan ruxsatnomalar o‘z kuchida qoldirilishi ta’minlangan.Biznes ombudsman devonining Samarqand viloyatida faoliyat yurituvchi xodimlari tomonidan davlat idoralarida o‘tkazilgan o‘rganishlar va tahlillar, shuningdek murojaatlarni ko‘rib chiqish natijalariga ko‘ra tadbirkorlarning huquqlarini buzgan 20 nafar shaxsga nisbatan ma’muriy bayonnomalar tuzilib, vakolat doirasida ma’muriy javobgarlikka tortish haqida qarorlar qabul qilingan. Shuningdek, 66 nafar shaxsga nisbatan rasmiylashtirilgan ma’muriy huquqbuzarlik  to‘g‘risidagi bayonnomalar ko‘rib chiqish uchun sud va boshqa idoralarga yuborilgan.Joriy yilning o‘tgan davrida o‘tkazilgan o‘rganishlar davomida davlat idoralari xodimlari tomonidan 1066 ta holatda tadbirkorlarning huquqlari buzilishiga yo‘l qo‘yilgani aniqlanib, ushbu qonunbuzilishlarga yo‘l qo‘ygan xodimlarga nisbatan tegishli tartibda ma’muriy va intizomiy jazo choralari qo‘llangan.Xulosa o‘rnida shuni ta’kidlash lozimki, tadbirkorlik sub’yektlarining huquqlari va qonuniy manfaatlarini himoya qilishni ta’minlash, bu borada aniqlangan qonunbuzilish holatlarini zudlik bilan bartaraf etish hamda aybdor shaxslarning javobgarlik masalasini hal etish kelgusida ham Biznes ombudsman xodimlari faoliyatining ustuvor yo‘nalishlaridan biri bo‘lib qolaveradi."
https://kun.uz/uz/news/2022/10/16/samarqandda-yolovchi-tashish-avtobusi-haydovchilari-va-konduktorlari-bekatda-bir-birini-dopposladi,2022-12-01 20:19:52.384497,"Samarqand viloyati IIB axborot xizmatining xabar berishicha, 2022 yil 10 oktabr kuni soat 16:30da Samarqand shahrida yo‘lovchi tashish bilan shug‘ullangan ikkita avtobus haydovchilari va konduktori o‘zaro janjallashib, bir-birlariga tan jarohatlari yetkazgan.Samarqand shahrining Dahbed-Rudakiy ko‘chalari kesishmasida yo‘nalishli harakatlanuvchi 64-sonli avtobus konduktori Q.J., 52-sonli yo‘nalishli harakatlanuvchi avtobus haydovchisi M.E. va ushbu avtobus konduktori yo‘lovchi talashib, janjallashgan.Janjal davomida tomonlar bir-birlariga tan jarohatlari yetkazgan. Ijtimoiy tarmoqlarda tarqalgan videoda tomonlardan biri qo‘lida bitaga o‘xshagan narsa bilan raqibini urayotgani, boshqasi esa uning qo‘lidan kaltakni tortib olishga urinayotgani tasvirlangan.Qayd etilishicha, hozirda holat yuzasidan tergovga qadar tekshiruv harakatlari olib borilmoqda.Samarqand shahrida avtobus haydovchilari va konduktori o‘rtasida tez-tez janjal sodir bo‘lib turadi. 2022 yil 13 oktyabr kuni ikkita avtobus haydovchisi o‘rtasida sodir bo‘lgan ana shunday janjallardan biri ayanchli yakun topdi.O‘zaro janjaldan so‘ng orqada turgan avtobus haydovchisi oldinda turgan va endigina harakatni boshlagan avtobus eshigiga osiladi.Birinchi avtobusning haydovchisi to‘xtamasdan, aksincha tezlikni oshiradi va avtobusga osilib kelayotgan haydovchi tushib ketib, uning g‘ildiragi ostida qoladi. Oqibatda, ikkinchi avtobus haydovchisi og‘ir tan jarohatlari olib, voqea joyida vafot etadi."
https://kun.uz/uz/news/2022/10/16/qashqadaryoda-sodir-bolgan-ythda-haydovchi-va-yolovchi-vafot-etdi,2022-12-01 20:19:53.953192,"Qashqadaryo viloyati IIB axborot xizmatining xabar berishicha, 2022 yil 16 oktyabr soat 2:30 larda, A-380 G‘uzor-Buxoro-Nukus-Beynau avtomobil yo‘lining Koson tumani hududidan o‘tgan 78-kilometrida odamlar o‘limi bilan bog‘liq yo‘l-transport hodisasi sodir bo‘lgan.Haydovchi T.B. Spark mashinasi bilan harakatlanayotib, Koson tumani, “Obron” MFY hududiga kelganda, yo‘lni ikkiga ajratib turuvchi beton to‘siqqa urilgan.Oqibatda, og‘ir tan jarohatlari olgan haydovchi T.B. hodisa joyida, Spark yo‘lovchisi U.V. esa shifoxonada vafot etgan.Qayd etilishicha, hozirda mazkur holat yuzasidan Qashqadaryo viloyati IIB xuzuridagi Tergov boshqarmasi tomonidan Jinoyat kodeksining 266-moddasi 3-qismi “a” bandi bilan jinoyat ishi qo‘zg‘atilgan.Avvalroq, Qarshi-Chiroqchi-Shahrisabz avtomobil yo‘lining G‘uzor tumani hududidan o‘tgan qismida sodir bo‘lgan YTHda yo‘lovchi vafot etgandi."
https://kun.uz/uz/news/2022/10/16/oramizdagi-odamlar-ikki-oyoqsiz-ham-baxtli-yashashni-olmasjondan-organish-kerak,2022-12-01 20:19:55.363769,"O‘lmasjon oyog‘idagi nuqson sabab maktabga bora olmadi. Tahsilni uyida oldi. Aynan baxtsiz hodisa sabab ota-onasi ajrab ketdi. U otasiz ulg‘aydi.“1988 yil 27 dekabrda sandal to‘la cho‘g‘ga tushib ketib kuyish natijasida ikki oyog‘imning tizza qismiga shikast yetgan. Shifokorlar oyog‘imni kesib tashlashga majbur bo‘lishgan. O‘sha paytda chaqaloq bo‘lganim uchun bo‘lib o‘tgan mudhish voqeani eslay olmayman. Ota-onamdan eshitganman. Vaqti kelib tengdoshlarim maktabga chiqishdi. Men esa ta’lim dargohiga bora olmadim. O‘qituvchilar uyimizga kelib dars berib ketishar edi. Do‘stlarim qatori maktabga borib dars olish ushalmas orzularimdan biri bo‘lib qoldi.18 yoshga to‘lganimda o‘qishga kirishga qaror qildim. Farg‘ona shahridagi nogironlar kollejida tahsil oldim.Otamni 19 yoshga kirganimda taniganman. Baxtsiz hodisadan kuyib oyog‘imdan ajraganimdan keyin o‘rtaga sovuqchilik tushib, ota-onam ajrashib ketishgan. Otam Jizzax viloyati Do‘stlik tumanida istiqomat qilgan. 19 yoshga to‘lganimda, oyog‘imga protez kiyishni boshlaganimda otamni topdim. U bilan uchrashganmiz. Oxiratlari obod bo‘lsin. 2018 yilda otam vafot etdi. Yaratgan menga ikki o‘g‘il berdi”­, – deydi u.   Tasalli...Har kuni tizimli reja asosida ishlayman. Asalarichilik asosan mart oyidan boshlanadi. Ungacha zerikib qolmaslik uchun issiqxonaga bodring ekib parvarishlayman. Tomorqa yerini ag‘daraman. Skuterimda qo‘shnilarning yumushini qilib beraman.Nogironlik bilan esimni tanidim. Tabiiy oyoqda yurib “mazza” qilmadim. Yaratganga shukr, shunday bo‘lsa-da, holatim o‘zimga ma’qul keladi. Aynan nogironligim, oyog‘im yo‘qligi uchun armon qilmayman. Chunki bu arziydigan narsa emas.Yoshi katta bir inson nasihat qilgan edi. Sen oyog‘ing bilan emas ong, aql-idroking bilan yashaysan, deb. Agar shunday bo‘lsa qo‘li, oyog‘i yo‘q yoki ko‘zi ojiz kimsa bu dunyoda bo‘lmas edi. Tushkunlikka tushganimda shu insonning gapi tasalli beradi. Vaziyatdan chiqib ketish uchun kitoblar o‘qishga harakat qilaman.Protezda ichingizni nimadir “chaqib” turadi...Protez kiyishga har doim ham zaruriyat tug‘ilmaydi. Ayniqsa hovli ichida. Skuter minib tashqariga chiqqan paytimda xavfsizlik nuqtai nazaridan tormoz bosish uchun protez oyoqni kiyib olaman. Oyog‘ingiz og‘rimaydimi, degan savollarni ko‘p berishadi. Buni protezi bor insonlar biladi. Protez kiyganda oyoqda albatta og‘riq bo‘ladi. Ichingizni nimadir “chaqib” turadi. Biror joyga yaxshi kayfiyatda bormaysiz. Protezda kimdir sizga hazil qilgudek bo‘lsa, shu narsani ko‘tara olmay qolishingiz mumkin. Negaki bir a’zongiz og‘rib turgandan keyin ortiqcha gap yoqmaydi.Nogironlik mavzusida hazil qilishsa buni to‘g‘ri tushunishga harakat qilaman. Qo‘shni bolalar o‘rganib ketishgan. Lekin mehmon bolalar mahallaga kelib qolishsa yoki o‘g‘limning do‘stlari nega oyog‘ingiz orqaga qaragan, deb savol berishadi. Ularga holatni to‘g‘ri tushuntirishga harakat qilaman.Jismoniy harakat qilmaslik men uchun hayotda to‘xtab qolishdek gap. Agar ishlamasam, zerikib qolaman. Ishlasam ham manfaatli, ham vaqtni mazmunli o‘tkazishda ko‘mak bo‘ladigan yumush bilan shug‘ullanaman.Armon...2018 yil 1 dekabr kuni to‘satdan singlim qo‘ng‘iroq qilib otamning sizda gapi bor ekan, kelar ekansiz, deb qoldi. Ota chaqirgandan keyin farzand uning huzuriga “uchib” borishi kerak emasmi?! Qishning izg‘irin pallasi. Protez kiyish noqulay. Uning ustiga oyog‘im og‘rib turgandi. Singlimga otam mendan xafa bo‘lmasligini, yonlariga bora olmasligimni aytdim.16 dekabr kuni otam vafot etdi. Umrimda birinchi marta otam meni chaqirdi. Lekin bora olmadim.Ichimda tinchlik bermaydigan, doim qiynaydigan dard bor. Farzand tug‘ilgandan keyin uzog‘i 2 yilda o‘zi mustaqil ravishda yurib keta oladi. 10 yoshga kirgunimcha onam meni yelkasida ko‘tarib opichlab katta qildi. Onamni Hajga jo‘natishni orzu qilaman. Haligacha farzandlik burchini bajara olmaganim men uchun armon. Onamga xizmat qilishim kerak...O‘lmasqo‘zi Jumayevga yordam berishni istagan yurtdoshlarimiz uchun: 8600 0211 0277 7177 (JUMAYeV ULMASKUZI)Sarvar Ziyayev, Kun.uz muxbiri
Montaj ustasi: Jahongir Aliboyev."
https://kun.uz/uz/news/2022/10/16/harom-pul-kozimni-kor-qildi-sobiq-uchastka-profilaktika-nozirining-afsus-nadomatlari-hayotiy-hikoya,2022-12-01 20:19:56.979993,"Qo‘shni viloyat markaziga borish uchun bekatda turgandim, bir mashina kelib to‘xtadi. Mashina haydovchisi elliklardan oshgan, orqada ikki nafar yo‘lovchi uxlar edi. Haydovchi bilan yo‘lkirani kelishgach mashinaga o‘tirdim.Biroz yurgach haydovchi bilan tanishib olgach u yoq-bu yoqdan suhbatlasha boshladik. U ikkita viloyat o‘rtasida kira qilar va shu bilan ro‘zg‘or tebratar ekan.Haydovchi qayerda ishlashimni so‘rab bilgach, negadir mavzu qolib gapni halollikka burdi. U inson har qanday holatda ham harom luqmadan hazar qilib yashashi lozimligi, pul va boylik uchun vijdonini va insofini sotmasligi kerakligi haqida gapirar, men uning gaplarini bosh irg‘ab tasdiqlab turardim.Gap orasida u «Bir paytlar men ham haromdan hazar qilmaydigan, bu yo‘lda vijdon va insofini yo‘qotgan edim. Boshim devorga borib urilgach ko‘zim ochildi. Shundan so‘ng zinhor birovning haqqini yemayman deb ont ichdim. Xudoga shukr, hozircha ontimni buzmadim, bundan keyin ham buzmayman» deb qoldi.Menga haydovchining boshidan o‘tgan hodisalar qiziq tuyuldi va undan tafsilotlarni so‘radim.«Yoshligimdan maxsus formalarga havas bilan qarardim va ulg‘aysam albatta harbiy yoki ichki ishlar xodimi bo‘laman deb niyat qilardim. Maktabni bitirgach ikki yillik armiyaga borib keldim. Sovet davrida xizmat qilganlarning eng so‘nggisi biz bo‘lsak kerak.Harbiy xizmatdan qaytganimdan so‘ng o‘zim yashaydigan tuman ichki ishlar bo‘limiga ariza topshirdim. Sinovlardan muvaffaqiyatli o‘tib ishga qabul qilindim.Avvaliga oddiy xodim bo‘lib ishladim, so‘ng asta-sekin unvon ola boshladim. 30 yoshga kirganimda kapitan unvoniga ega edim. Shu paytda meni tumanimizdagi katta bir qishloqqa profilaktika uchastka noziri qilib yuborishdi.U paytlarda hozirgiday har bir mahallaga bittadan profilaktika noziri tayinlanmas edi. Men katta bir qishloqdagi beshta mahallaning osoyishtaligi uchun javobgar edim.Men ishlayotgan qishloqning aksariyat odamlari tadbirkorlik bilan shug‘ullanar, boshqa joylarga nisbatan yaxshiroq yashardi.Qishloq odamlari arzimagan qonunbuzarlik sodir etishsa ham jazodan qutulish uchun pul taklif qilishardi. Bunda ularning aksariyati o‘rtaga odam ham qo‘yib o‘tirmas, ishni bosti-bosti qilish uchun porani to‘g‘ridan to‘g‘ri o‘zlari taklif etishardi.Bunday holatda shayton meni yo‘ldan ura boshladi va arzimagan janjal sodir bo‘lsa ham qonun bilan qo‘rqitib odamlardan pul ola boshladim.Keyinroq esa oson kelayotgan pul ko‘zimni ko‘r qildi va nafsim battar hakalak otaverdi. Janjal va mushtlashuvlarning aksariyatida odamlar bir-birini haqorat qiladi. Men shundan foydalanardim va ishni yopib yuborish uchun har ikki tomondan ham pul so‘rardim.Aksariyat hollarda qonunbuzar tomon pulni o‘zi taklif qilsa, jabrlanuvchi tomondan o‘zim pul talab qilardim.O‘shanda biron kuni meni kimdir tamagirlik qilayotganimda yoki pora olayotganimda ushlab beradi deb o‘ylamasdim. Chunki qishloq odamlari kimnidir ushlab berishni sotqinlik deb bilar va bunday ishlardan or qilardi.Qolaversa, u paytlarda hozirgiday barchada qo‘l telefoni yo‘q, odamlar internet nimaligini bilishmas, yashirincha videoga olish, ovozni yozish kabi ishlar bo‘lmasdi. Shu tufayli ham men bemalol edim.Eng qizig‘i, qishloq odamlaridan nohaq pul undirsam ham hech kim xafa bo‘lmas, aksincha, har doim «Baraka topsin, ishimni bosti-bosti qilib berdi» deb mendan minnatdor bo‘lishardi.Shu sababli qishloqda obro‘yim yaxshi edi. Beshta mahallada ham barcha to‘y va ma’rakalarga chaqirishar, hurmat bilan davraning eng yaxshi joyiga o‘tqizishardi. Ana shunday sharoitda o‘sha qishloqda 5-6 yil ishlab qo‘ydim.Ana shunday kunlardan birida barchasi tamom bo‘ldi.Bir kun xonamda o‘tirsam birov kelib ikkita qo‘shni janjallashayotgani haqida xabar berdi. Yetib borsam bir odam qo‘shnisini urib og‘iz-burnini qonga to‘ldirgan.Darhol jarohatlangan odamni kasalxonaga olib ketishdi. Zo‘ravonni qishloq fuqarolar yig‘ini binosida joylashgan xonamga olib ketdim. So‘ng undan voqea tafsilotlari bo‘yicha tushuntirish xati oldim.Tibbiy ekspertiza xulosasi chiqquncha hech qayerga chiqmaslik haqida tilxat olib, zo‘ravonni uyiga qo‘yvordim. O‘sha kuni kechki payt u ikkita odam bilan xonamga kirib keldi. Ularning biri akasi, yana biri men yaxshi taniydigan mahalladoshi ekan.Mahalladoshi agar zo‘ravonni qamatib yuborsam voyaga yetmagan bolalariga jabr bo‘lishini, shu uchun unga jarima bilan qutuladigan jazo tayinlashda yordam berishimni iltimos qilib, “quruq qo‘ymasliklarini” aytishdi.Zo‘ravonning xatti-harakatlari shundoq ham ozodlikdan mahrum etish jazosiga tortmasligi mumkin edi. Avval ekspertiza xulosalarini olishim kerakligini, shunga qarab gaplashishimizni aytib, ularga javob berib yubordim.Ertasi kuni kasalxonaga borib do‘pposlangan odamning holidan xabar oldim, u yoq-bu yog‘i va ko‘kargan bo‘lsa-da, ahvoli uncha yomon emasdi. Tibbiy ekspertiza xulosasida unga yengil tan jarohatlari yetkazilgani yozilgan edi.O‘sha kuni zo‘ravon akasi va sherigi bilan yana keldi. Ularga ishni yengillashtirish oson bo‘lmasligini aytdim va salmoqli miqdorda pul so‘radim. Ular rozi bo‘lishdi.Shundan so‘ng nafsim ustunlik qilib jabrlanuvchidan ham pul undirish haqida o‘ylay boshladim. Axir u ham qo‘shnisini so‘kib, haqorat qilgan-ku!Ertasi kuni kasalxonaga yana bordim. Jabrlanuvchiga hodisa yuzasidan jinoyat ishi qo‘zg‘atilganini, ammo qo‘shnisini haqorat qilgani uchun u ham javobgar bo‘lishini aytdim.O‘sha paytda uning afti bujmayib ketdi va o‘zini javobgar qilmasligim uchun qancha berishi kerakligini so‘radi. Unga ham qanchadir miqdorni aytdim. Jabrlanuvchi shifoxonadan chiqqach berishini aytdi.Oradan yana bir necha kun o‘tib, kechki payt jabrlanuvchi xonamga kirib keldi. Shifoxonadan javob berishganini, pulni ertaga olib kelib berishini aytdi. Vaqtini kelishdik.Ertasi kuni xonamda o‘tirgandim jabrlanuvchi kirib keldi. Qo‘limga so‘ragan pulimni berdi va o‘zini boshqa bezovta qilmasligimni, aybdorga yetarlicha jazo berilishini so‘rab xonamdan chiqdi.O‘sha paytda xayolimga yomon o‘y kelmasdi. Aksincha, arzimagan janjal tufayli ancha pul ishlab olayotganim uchun xursand edim. Jabrlanuvchi eshikdan chiqishi bilan xonamga uch kishi kirib keldi. Ularni ko‘rib yuragim orqamga tortib ketdi, jabrlanuvchi meni xavfsizlik xodimlariga sotgandi.Xonamga kirganlardan biri guvohnomasini ko‘rsatib, biroz oldin xonamdan chiqqan fuqarodan pora olganlikda gumonlanayotganimni, shu sababli cho‘ntagimdagi barcha narsani stol ustiga qo‘yishimni so‘radi. Dastro‘molcha va o‘zimning pulim bilan birga biroz oldin jabrlanuvchidan olgan pulimni chiqarib qo‘ydim.Tergov bir necha oy davom etdi. Bu davr oralig‘ida qishloqda kimlar jinoiy javobgarlikka tortilgan, kimlarga ma’muriy jazo qo‘llangan, barchadan ko‘rsatma olishdi. Qishloq odamlaridan hanuzgacha minnatdor bo‘laman, birontasi sotmadi.So‘nggi janjalda zo‘ravonlik qilgan shaxs ham menga pul berganini aytmadi. Aks holda uning o‘zi ham pora bergani uchun jazolanar, menga beriladigan jazo yanada jiddiyroq bo‘lardi.Tergov tugagach sud qilishdi. O‘z aybimga iqrorligim, qaramog‘imda voyaga yetmagan farzandlarim borligi, intizomli xodim bo‘lganim va ustimdan biror marta shikoyat tushmaganini inobatga olib, sud menga 5 yilga ozodlikdan mahrum etish jazosini berdi.Qamoqda 2 yil o‘tirgach manzil koloniyaga, yana biroz o‘tib o‘zimni namunali tutganim uchun probatsiya nazoratiga chiqarildim. O‘shandan so‘ng o‘zimga bundan bu yog‘iga hech kimning haqqini yemayman, haromdan hazar qilib yashayman deb va’da berdim. Hozircha va’damni buzmadim va Xudo xohlasa bundan keyin ham buzmayman.Turli yumushlar bahonasida oxirgi marta ishlagan qishlog‘imga bir necha marta bordim. Har gal borganimda odamlarning ko‘ziga tik qarashga xijolat bo‘laman. Ammo qishloq odamlari shunda mendan xafa emas, aksincha taskin so‘zlarni aytishadi.Garchi o‘shanda juda noinsoflik qilgan bo‘lsam-da, meni ushlab bergan odamni «nomardlik qildi» deb yomonlashadi. Aslida esa men noinsoflik qilgandim».Haydovchi hikoyasini tugatguncha manzilga yetib bordik. U bilan xayrlashib yumushimga ketdim.G‘ayrat Yo‘ldosh tayyorladi."
https://kun.uz/uz/news/2022/10/16/internetni-portlatgan-karatist-kelin-littos-bilan-eksklyuziv-intervyu,2022-12-01 20:19:58.488980,"Asal Saparbayevani ko‘pchilik internetda Littos (Instagram: @_littos) sifatida taniydi. 7-8 yil davomida O‘zbekiston terma jamoasi tarkibida bo‘lgan. Sportchi Oksana Chusovitina unga o‘xshagan sportchilarni bir jamoaga yig‘ib, jamoani har xil shaharlarga musobaqalarga olib borgan.Asal bir necha karra O‘zbekiston chempioni, O‘rta Osiyo va Janubiy Osiyo chempioni bo‘lgan. Osiyo o‘yinlarining bronza medali sohibasi. Butun Jahon kubogining bronza medalini qo‘lga kiritgan. «Sport bilan shug‘ullanib, hayotim izga tushgan»2014 yilda professional sport bilan shug‘ullanishni to‘xtatdim. Hozir ko‘proq bloger, kaskadyor va aktrisaman. Faqat formada bo‘lib turish va boshqalarni tryuklarim bilan hayratlantirish uchun sport bilan shug‘ullanaman.Yoshim 28da. 16 yil davomida professional sport gimnastikasi bilan shug‘ullanganman. Sportga meni 5 yoshligimda buvim olib kirganlar, chunki uyda doim yugurardim, sakrardim…Bir marta onam uyg‘onib qarasalar, boshimni yerga qo‘yib, oyog‘imni osmonga cho‘zib uxlayotgan bo‘lganman. O‘shanda onam qo‘rqib ketib, psixik jihatdan sog‘lig‘im yaxshi emas deb o‘ylaganlar, opam va buvimni chaqirganlar. Buvim menga qarab sportga berish kerakligini tushungan. Shundan keyin sportga qatnay boshladim va hammasi yaxshi bo‘ldi. Hamma kasalliklarim tuzalib ketdi. Uyqum ham normallashdi. Katta sportdan ketish va blogerlik Aynan blogerlik faoliyatimni karantinda – hamma uyda o‘tirganda boshladim. Katta sportdan ketganimdan keyin sahnada namoyishlar qo‘yadigan artist bo‘lganman. Karantingacha jamoam bilan Xitoyda olovli halqa bilan bajariladigan tryuklar namoyish qilardik. Karantin boshlanishi bilan O‘zbekistonga keldik, bu yerda ishlashni boshladik.Turmush o‘rtog‘im Yaroslav ham operator, ham montajyor, u yoshligidan video bilan ishlaydi. Bu uning hobbisi, men esa ko‘proq sportchi va aktrisaman.Shunday qilib biz birga uyda videolar olishni boshladik. Ularni TikTok, Instagram va boshqa ijtimoiy tarmoqlarga joylashtirardik. O‘shanda tushundikki, bizning videolarimiz katta auditoriyani qamrab olyapti. Shunday qilib, blogerlik faoliyatimni yuritadigan Littos blogim paydo bo‘ldi.Aynan nega Littos deydigan bo‘lsangiz, bu so‘zning ma’nosi Life in the times of sport, ya’ni Sport vaqtidagi hayot degani. «Kelin obrazi millionlarni jalb qila oldi» Kelin obrazi bizga bir o‘zbek musiqiy guruhi murojaat qilib o‘zbekcha qo‘shiqqa video ishlab berishni taklif qilgach paydo bo‘ldi. Ular o‘sha video 1 million marta ko‘rilishi kerak degan shart qo‘ydi. O‘sha vaqtda bizda bunaqa katta auditoriyani qamrab olgan video hali bo‘lmagan edi.Turmush o‘rtog‘im bilan uzoq o‘yladik va kelin obrazi qiziq bo‘ladi deb o‘yladik. Karantin edi, do‘kon va bozorlar ishlamas edi. Hech qayerdan o‘zbek kelini obrazini yaratadigan kiyimlarni topa olmadik. Yaqinlarimiz va do‘stlarimizdan yordam so‘radik, bir dugonam menga sandig‘idan juda eski kelinchak ko‘ylagini olib berdi. «Sal eski, ba’zi joylari yirtilgan, tikib to‘g‘rilab videongni olaver» dedi u.Videomiz turnikda olindi, shunchaki ko‘cha supurayotib ham tryuklar qildim. O‘sha kuniyoq video tarmoqlarga joylashtirildi va effekti bomba bo‘ldi. Bir necha kun ichida 1 million ko‘rishlarga erishdik.Hozir esa bir million emas, ba’zi videolarimiz 150 milliongacha ko‘riladi, millionlab layk yig‘adi. Biz o‘shanda tushundikki, bu obraz bizning mentalitetimiz va madaniyatimizga juda mos tushdi. «Tryuklarimni montaj deb o‘ylashadi»Ko‘pchilik menga kommentlarda va dayrektda videolardagi tryuklarimni montaj yoki kompyuter grafikasi deb o‘ylashganini yozadi. Lekin bunday emas. Chunki avval aytganimdek, men bu bilan 22 yildan beri shug‘ullanaman.Ba’zida biz videoni 5 daqiqa ichida olishimiz va montajga ham 10 daqiqacha sarflashimiz mumkin. Ba’zida esa tryuk qilishga 2 kundan 5-6 kungacha tayyorgarlik qilamiz. Hammasi uning qiyinligiga bog‘liq. «3 tonnalik mashinani torta oldim» Yaqinda mashina tortgandim, to‘g‘risini aytsam, shuni qila olishimga ishonmagandim, turmush o‘rtog‘im «cen qila olasan» deb aytdi. «Nima deganingiz bu, men juda kichkina, mashina esa katta, qo‘limdan kelmaydi» dedim. U «kel, harakat qilib ko‘ramiz» dedi va biz maydonga keldik. Mashinaga qaradim va u juda katta edi, uni rejimini neytral holatga qo‘ydik va Yaroslav mashinani bir qo‘l bilan itarishni boshladi va u bu narsani uddaladi. Keyin men harakat qilib ko‘rdim: bilasizmi, juda hayron qoldim, chunki men uddaladim.Mashina Tundra edi, taxminan og‘irligi 3 tonna bo‘ladi. Eng qiyini mashinani harakatga keltirish ya’ni joyidan siljitish, keyin o‘zi harakatlanib ketadi. Shuning uchun buni qilish imkoni bor. Katta pahlavon erkaklar samolyot va poyezdlarni tortganini ko‘rganman va bu feyk deb o‘ylaganman, o‘zim qilib ko‘rganimdan keyin buning imkoni borligini tushundim. «Ko‘rinishim 10 yoshga yoshroq» Ko‘pchilik mendan nega yosh ko‘rinasiz, deb so‘raydi. O‘zim 28 yoshman, lekin ko‘pchilik men 16–18 yoshda deb o‘ylaydi. Yosh ko‘rinishimning siri ham sport bilan shug‘ullanishim va ham sog‘lom, aktiv hayot tarziga amal qilishimdir.Lekin sportda ham tanganing ikki tomoni bor: travmalar haqida ham aytmoqchiman. 22 yil sport bilan shug‘ullangan bo‘lsam, hech qayerimni sindirmaganman – bitrota singan joyim yo‘q, ko‘z tegmasin.Qo‘l suyaklarimda darz ketgan joylari bor, a yo‘q uzr adashibman, 3 oy oldin barmog‘imni sindirganman va buni o‘zim bilmay qolganman. Shifokor barmog‘ingni sindirib olgansan deb aytdi, to‘g‘risini aytsam, buni sezmaganman. Men og‘riq bilan shug‘ullanishga o‘rganib qolganman. «Blogingda sportdan ko‘ra ko‘proq pul topaman» Albatta blogerlik faoliyatida sportdan ko‘proq pul topaman. Chunki ijtimoiy tarmoqlar — Instagram, TikTok’dan emas, reklamadan pul topaman. Bizga reklama beruvchilar buyurtma beradi, biz o‘zimiz g‘oya topib, videoga olib, montaj qilib tarmoqlarga joylashtiramiz. Reklamani o‘zimizga moslashtirib qilamiz. Ko‘pchilik shuning uchun bu reklama roligi ekanini hatto bilmaydi ham. Ko‘chada ko‘pchilik uni taniydi Oldin faqat kelin obrazida bo‘lsam, odamlar ko‘chada tanirdi, hozir qanaqa kiyimda bo‘lsam ham – xoh sport kiyimi va xoh oddiy kiyimda, ko‘rib tanishadi va kelib siz karatist opa siz-a deyishadi.Negadir meni karatist sifatida tanishadi. Menga yaxshi munosabatda bo‘lishadi, «e, nima, kimsan» deb muomala qilishmaydi. Lekin hamma ham adekvat emas, ko‘pincha turmush o‘rtog‘im bilan yuraman. Kelib, qo‘limni ushlab yoki tegina boshlaydigan odamlar ham bor. Bu men uchun normal holat emas. «O‘z maktabimni ochaman…» Menga o‘z maktabimni ochish borasida juda ko‘p taklif berishgan. Ammo menga kimgadir o‘rgatishdan ko‘ra, o‘zim qilganim yoqadi. Kelajakda ona bo‘laman va sport tryuklarining ko‘pini qila olmayman. Shunda maktab ochish niyatim yo‘q emas.Ko‘pchilik turmushga chiqqanmisiz yoki yo‘qmi deb so‘raydi, men turmushga chiqqanman. Turmush o‘rtog‘imni 8 yildan beri taniyman va u bilan oila qurganimizga 5 yil bo‘ldi.Eng katta orzum shuki, bugungi kundagi vaziyatdan kelib chiqib, butun dunyoda tinchlik bo‘lsin, hamma bir-birini tushunsin, qo‘llab-quvvatlasin. Undan tashqari, ota-onam, yaqinlarim va hamma-hamma hech qachon kasal bo‘lmasin. Madina Ochilova suhbatlashdi.
Operator va montaj ustasi: Javohir G‘ayratov."
https://kun.uz/uz/news/2022/10/16/namanganda-oqituvchi-oquvchini-kaltakladi-unga-jinoyat-ishi-qozgatildi,2022-12-01 20:20:00.505513,"15 oktyabr kuni internetda Namangan viloyatidagi maktablardan birida o‘qituvchi o‘quvchini ayovsiz kaltaklagani to‘g‘risida xabarlar tarqaldi. Namangan viloyati xalq ta’limi boshqarmasining ma’lum qilishicha, bu hodisa 13 oktyabr kuni Davlatobod tumanidagi 58-maktabda sodir bo‘lgan.«Davlatobod tumani 58-umumta’lim maktabidagi holat yuzasidan ma’lum qilinadiki, 13 oktyabr kuni 5-«V» sinfdagi o‘quvchilardan biri boshqa bir sinfdoshi M. X. uning boshiga uraverayotganidan shikoyat qilib, sinf rahbariga arz qilgan.Sinf rahbari M.E. soat 16:10 da o‘quvchi M.X. ni tartibga chaqirish uchun tushunchalar beradi. Ammo o‘quvchi unga bo‘ysunmasdan odob-axloq me’yori chegaralaridan chiqib, sensirab, qo‘pol munosabatda bo‘lgani tufayli sinf rahbari o‘quvchining xatti-harakatlaridan norozi bo‘lib, badanining turli joylariga qo‘llari bilan urib, unga tan jarohati yetkazgan», deyiladi xabarda.Viloyat xalq ta’limi boshqarmasi boshlig‘i boshchiligidagi ishchi guruhi, tuman hokimligi mas’ullari ta’lim muassasasi rahbariyati hamda psixolog o‘qituvchilar bilan suhbat o‘tkazgan, tushuntirish xatlari olingan.Mazkur holat hozirda huquqni muhofaza qilish organlari tomonidan nazoratga olinib, o‘quvchi M.X. ga nisbatan sud-tibbiy ekspertizasi tayinlangani, Namangan shahar IIO FMB huzuridagi Tergov bo‘limi tomonidan sinf rahbari M. E. ning xatti-harakatlari yuzasidan tergovga qadar tekshiruv olib borilayotgani, holat yuzasidan tekshiruv yakuniga ko‘ra batafsil ma’lumot berilishi bildirilgan.Bosh prokuratura axborot xizmati rahbari Hayot Shamsutdinov ham hodisa yuzasidan bergan xabarida o‘quvchining kaltaklanish sababi haqida yozgan.«2022 yil 13 oktyabr kuni Davlatobod tumanidagi 58-sonli maktab o‘qituvchisi o‘zi rahbarlik qilib kelayotgan 5-«V» sinf o‘quvchisi boshqa o‘qituvchilarning dars vaqtida o‘zining noo‘rin xatti-harakatlari bilan qolgan o‘quvchilarga xalaqit berib kelayotganini eshitib qolgan. Tanaffus paytida uni tartibga chaqirmoqchi bo‘lganida, o‘quvchi sinf rahbarini mensimasdan gap qaytargan. Shundan so‘ng, o‘qituvchi jahl ustida o‘quvchining badanining turli joylariga bir necha marotaba urib, unga tan jarohati yetkazgan», — deyiladi Bosh prokuratura axborot xizmati rahbari xabarida.Namangan viloyati IIB axborot xizmati esa Davlatobod tumanida o‘quvchisini ayovsiz kaltaklagan o‘qituvchiga nisbatan jinoyat ishi qo‘zg‘atilganini ma’lum qildi. «Namangan shahar, Davlatobod tumani XTBga qarashli 58-sonli maktabning «Geografiya» fani o‘qituvchisi 2022 yil 13 oktyabr kuni soat 16:10 larda o‘zi sinf rahbarlik qilayotgan ushbu maktabning 5-sinfiga kirib, ushbu sinf o‘quvchisining xatti-harakatlaridan norozi bo‘lib, badanining turli joylariga qo‘llari bilan urib, unga tan jarohati yetkazgan.Davlatobod tumani Ichki ishlar bo‘limining mas’ullari tomonidan shu kunning o‘zida maktabga borib, nazoratga olingan hamda o‘qituvchi va o‘quvchining ota-onasi bilan suhbatlashilgan. Mazkur holat yuzasidan Namangan shahar IIO FMB huzuridagi Tergov bo‘limi tomonidan O‘zbekiston Respublikasi Jinoyat kodeksining 109-moddasi 2-qismi bilan jinoyat ishi qo‘zg‘atilib, tergov harakatlari olib borilmoqda», deyiladi xabarda."
https://kun.uz/uz/news/2022/10/16/oglimsiz-hayotimni-tasavvur-qilolmayman,2022-12-01 20:20:03.101203,"«Navqiron yoshda shifoxonada yotish oson emas»Endigina 17 ga kirgan Abdulbosit oqqon-leykoz kasaliga chalinib qoldi. Tog‘-toshda cho‘ponlik qilib yurgan ota dunyoda bunday kasallik borligini bilmagandir ham, balki. Xasta qaynonasi-yu, uy-ro‘zg‘or yumushidan ortib chaqalog‘iga ko‘krak tutadigan onaizorning tushiga ham kirmagan. Lekin xastalik bu yosh, bu qari, bu boyning, bu kambag‘alning bolasi demas ekan.«To‘qqiz oydan beri shifoxonadamiz. O‘g‘lim juda qimmat va og‘ir ximiya-terapiya olyapti. Hali yana 10 ta olishi kerak. Qarindoshlar birlashib, ukam ham qo‘lidan kelgancha harakat qilib pul yig‘yapmiz. Hozir shu dorilariga biroz qiynalib qoldik», deydi Abulbositning ammasi Fotima opa.Abdulbosit Jumaboyevga oid ma’lumotlar:Humo: 9860 0301 7687 6321 Shohsanam Qo‘ldoshboyeva nomidaManzil: Andijon viloyati, Qo‘rg‘ontepa tumani, «Saroy birlik» MFY«O‘g‘limsiz hayotimni tasavvur qilolmayman»Erkak kishi uchun farzandining dard chekishiga guvoh bo‘lish og‘ir. Qo‘shilib yig‘lolmaydi, dardini birovga aytolmaydi. Ikkinchi guruh nogironi bo‘lgan Ahror ota bir oyog‘i kesilganiga qaramay farzandiga tirgak bo‘lishga harakat qiladi. Yo‘g‘onni cho‘zib, ingichkani uzib qo‘yadigan bu xastalik otani farzandi uchun moddiy yordam so‘rashga majbur qildi.«Oyiga 700 ming pensiya olaman. Ro‘zg‘orimiz shundan o‘tib turardi. Ayolim ishlamaydi, farzandimizga qaraydi. Hatto ko‘chaga chiqishga vaqt topolmaydi. Onasi ikkimiz ham siqilganimizni bildirmaslikka harakat qilamiz. O‘ylamasin, ruhan ezilmasin, deymiz. Bolam tengdoshlari qatori chopqillab yursaydi. Do‘stim-ku do‘stim, dushmanimga ham ravo ko‘rmayman. O‘g‘limsiz hayotimni tasavvur qilolmayman», deydi ota quyilib kelayotgan yoshlarini artib.Anvar Safarovga oid ma’lumotlar:Uzcard: 8600 0609 9689 7675 Anvar Safarov nomidaHumo: 9860 0301 9978 7653 otasi Ahror Murotov nomidaManzil: Qashqadaryo viloyati, Qarshi tumani, «Saroy» MFY, Bobur ko‘chasi 24-uy.«Bolamdan ayrilib qolishdan qo‘rqaman»Besh farzandning ikkitasini yerga topshirgan onaizor Pardaxol opa o‘g‘li Ahliddindan ham ayrilib qolishdan qo‘rquvda.«Bolamning nafas olishi qiyinlashib, og‘riq kundan kun kuchayib ketaverdi. Bolaginam shu yoshida insult o‘tkazdi. Bir kechaning o‘zida qo‘l-oyog‘i ishlamay qoldi. Sakkiz kun tomog‘idan hech narsa o‘tmay, hatto suvni yutolmay qoldi. Doktorlar yordami bilan bolam hayotga qaytdi», deydi Pardaxol opa ko‘z yoshlarini artib.Turmush o‘rtog‘i qandli diabet bilan kasallangani bois oila Pardaxol opaning o‘qituvchilik kasbi ortidan kun ko‘rardi. Sakkiz oydan buyon davom etayotgan davolatish ishlari oilani moddiy tomondan ancha qiynab qo‘ydi. «Apreldan beri ishlamayapman, farzandimga tinimsiz qarov kerak. Uni tashlab ketolmayman. Bolamni davolatish uchun uyimizning yarmini sotmoqchimiz», deydi onaizor.Ahliddin Hamidovga oid ma’lumotlar:Humo: 9860 1801 0518 0251 onasi Pardaxol Irgashova nomidaManzil: Surxondaryo viloyati, Jarqo‘rg‘on tumani, Yangi qishloq mahallasi, Nurli diyor ko‘chasi 1 A uy. «Bolamning kasalligi ham otasiga ta’sir qilmadi»Oila xurjuni ayol yelkasiga og‘irlik qiladi. Shunday bo‘lsa-da, farzandlari uchun uni ko‘tarib yurgan ayollar talaygina. Nilufar opa ham topganini ichib qo‘yadigan erining qiliqlariga ko‘z yumib,  farzandlarimning otasi-ku,  deb ro‘zg‘orni tebratib yurgandi. Lekin farzandining kasalligi aniqlangach o‘zini ancha yo‘qotib qo‘ydi.«Tahlil natijalari chiqqanidan so‘ng bolamni reanimatsiyaga yotqizishdi. Ikki kun ko‘rsatishmadi. Bolam Diyorbekni o‘ldi deb ham o‘yladim. O‘zimni qayerga qo‘yishni bilmayman. Hamma narsamizni sotdik. Ho‘jayinim ikki million oylik oladi, lekin topganini ichib qo‘yadi. Bolamning kasali ham bunga ta’sir qilmadi. Juda qiynalib ketdim. Ayniqsa, bolamning ko‘zlarimga mo‘ltillab qarab turishi yuragimni o‘rtab yuboradi», deydi ayol ko‘z yoshlarini to‘xtatolmay.Diyorbek Ubaydullayevga oid ma’lumotlar:Uzcard: 8600 0610 0597 2095 onasi Nilufar Abdullayeva nomidaUzcard: 8600 3304 7718 3022 onasi Nilufar Abdullayeva nomidaManzil: Toshkent viloyati, Ohangaron shahri, «Namuna» MFY.«Yig‘laganda ko‘zlaridan qon chiqardi»Sut tishi tushishi Oltinoyda kechayotgan kasallikning aniqlanishiga sababchi bo‘ldi. Oqqon bilan og‘rigan mingta bemordan bittasida uchraydigan turi Oltinoyda aniqlandi. Ammo bu hali hammasi emas edi.«Shifoxonaga yotamiz deb turganimizda qizimizda Covid aniqlandi. Zangiotaga kovid markaziga yotishga majbur bo‘ldik. Sovid natijasida 47 foiz berilgan kasallik 98 foiz bo‘ldi. Ko‘zlari ko‘rmay, quloqlari eshitmay qoldi. Jigari, talog‘i ishdan chiqdi. Yig‘laganda ko‘zlaridan qon chiqar edi...», o‘tgan kunlarni eslab gapirolmay qoldi bemorning onasi Zamiraxon.Farzandini davolatish uchun bor-budini, uy-joyini sotgan oila hozir ijarada istiqomat qiladi. Oltinoy Otamirzayevaga oid ma’lumotlar:Humo: 9860 0825 0976 8188 onasi Zamiraxon Xudoyberdiyeva nomidaManzil: Sirdaryo viloyati, Mirzaobod tumani, Yo‘ldoshobod mahallasi."
https://kun.uz/uz/news/2022/10/16/chotqol-qoriqxonasiga-ornatilgan-fotoqopqon-qor-qoplonini-suratga-oldi,2022-12-01 20:20:04.583177,"Davlat ekologiya qo‘mitasi tasarrufidagi Chotqol davlat biosfera qo‘riqxonasiga o‘rnatilgan fotoqopqon yaqinda noyob jonivor bo‘lgan qor qoplonini suratga oldi. Bu haqda Ekoqo‘mita axborot xizmati xabar berdi.Qayd etilishicha, tasvirga tushgan qor qoploni yirik jussaliligi bilan ajralib turadi.Qor qoploni O‘zbekiston Respublikasi Qizil kitobiga hamda Xalqaro tabiatni muhofaza qilish ittifoqining ro‘yxatiga kiritilgan, yo‘qolib ketish arafasida turgan, lokal tarqalgan turi hisoblanadi.Oqshomda faol, kunduzi g‘orlarga, qoyalar orasiga berkinib yotadi. 2 yilda bir marta bolalaydi. Tog‘ bo‘ylab yovvoyi tuyoqlilar ortidan yuqoriga va pastga mavsumiy ko‘chib yuradi.Qor qoploni Chotqol davlat biosfera qo‘riqxonasida ham doimiy muhofazaga olingan."
https://kun.uz/uz/news/2022/10/16/andijonda-lacetti-traktorga-borib-urildi,2022-12-01 20:20:06.218211,"Andijon viloyatining Asaka tumanida Lacetti va traktor ishtirokida YTH yuz berdi. Bu haqda viloyat IIB matbuot xizmati xabar qildi.Hodisa 14 oktyabr kuni soat 20:30 larda tuman hududidan o‘tgan A-373 avtomobil yo‘lining 416 kilometrida sodir bo‘lgan. Lacetti haydovchisi X.O. (1997 yilda tug‘ilgan)o‘zi bilan bir yo‘nalishda harakatlanib borib, chapga qayrilish uchun yo‘lning qatnov qismi o‘rtasida to‘xtab turgan T-28X4 rusumli traktorning orqasidan kelib urilgan. Oqibatda har ikki transport vositalari haydovchilari yengil turdagi tan jarohatlari bilan kasalxonaga yotqizilgan.Hozirda ushbu holat yuzasidan Asaka tumani IIB JXX YXXB xodimlari tomonidan surishtiruv harakatlari olib borilmoqda."
https://kun.uz/uz/news/2022/10/16/surxondaryoda-bogdagi-14-tup-zarafshon-archalari-tag-qismidan-kesilgani-aniqlandi,2022-12-01 20:20:07.602562,"Surxondaryo viloyati Boysun tumanidagi o‘rmon xo‘jaligi yaylovida archa daraxtlari kesilgani aniqlandi. Bu haqda Davlat ekologiya qo‘mitasi xabar qildi.Qayd etilishicha, qo‘mitaning ishonch telefoniga Boysun tumanining «Xo‘jaydod» MFYda yashovchi fuqaro Sh.S.ning qilgan murojaatiga asosan Surxondaryo viloyati Ekologiya va Milliy gvardiya boshqarmalari xodimlari tomonidan aytilgan manzilda o‘rganish olib borilgan.O‘rganish davomida Boysun davlat o‘rmon xo‘jaligining Olachapon o‘rmon bo‘limiga qarashli 2-aylanma 7-kvartaldan yaylov sifatida foydalanib kelayotgan ijarachi I.Sh. bog‘ni o‘rash maqsadida shu hududda mavjud bo‘lgan, o‘suvchanligini yo‘qotmagan har xil diametrdagi 14 tup Zarafshon archalari tag qismidan kesilgani aniqlangan.Hudud o‘rmon qorovuli O.N.ga va ijarachi I.Sh.ga Ma’muriy javobgarlik to‘g‘risidagi kodeksining 79-moddasi (daraxtlarni, butalarni, boshqa o‘simliklarni va nihollarni qonunga xilof ravishda kesish, kundakov qilish, shikastlantirish, yo‘q qilish yoki boshqa joyga ko‘chirib o‘tkazish) 1-qismi bilan har biriga bazaviy hisoblash miqdorining 5 baravaridan ma’muriy jarima va o‘simlik dunyosiga yetkazilgan 13 million 500 ming so‘m zarar belgilangan."
https://kun.uz/uz/news/2022/10/16/toshkentda-texnik-inspektor-400-dollar-olganda-ushlandi,2022-12-01 20:20:09.014707,"Toshkent shahri Yangihayot tumanida texnik inspektor ushlandi. Bu haqda Iqtisodiy jinoyatlarga qarshi kurashish departamenti xabar berdi.Bosh prokuratura huzuridagi departamentning Yangihayot tumani bo‘limi tomonidan o‘tkazilgan tezkor tadbirda sobiq «Toshissiqquvvat» DUK hozirda «Veolia Energy Tashkent» XK MChJ tuman boshqarmasi texnik inspektori B.J. fuqaro F.ning xonadonida issiq suv iste’moli uchun mavjud bo‘lgan 6,2 million so‘m qarzdorlikni yo‘q qilib berish hamda qarzdorlik mavjud emasligi haqida elektron ma’lumot tayyorlab berish evaziga 400 dollar olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 168-moddasi (firibgarlik) va 28,192-9-moddasi (tijoratda pora evaziga og‘dirib olish) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/10/16/jizzaxda-paxta-garamiga-ot-ketdi,2022-12-01 20:20:10.515875,"Jizzax viloyati FVB axborot xizmatining xabar berishicha, 2022 yil 12 oktyabr kuni soat 18:13 larda viloyat FVB navbatchilik qismiga Sharof Rashidov tumani “Uchtepa” MFY hududida joylashgan “Jizzax Instural To‘qima” MChJga qarashli paxta qabul qilish punktida yong‘in sodir bo‘layotgani to‘g‘risida xabar kelib tushgan.Shunga ko‘ra, 4 ta yong‘in-qutqaruv ekipaji voqea joyiga soat 18:20 da yetib borib, soat 18:24 da yong‘in o‘rab olingan, 18:50 da o‘chirilgan. Yong‘in oqibatida 1 ta 14-sonli g‘aramning ustki qismi to‘liq va 15-sonli g‘aram ustidagi “Sulton” navli paxta tolalari yongan. Yong‘inda 35-40 kilogramm paxta tolalari yonib zararlangan.Qayd etilishicha, hozirda yong‘in kelib chiqish sababi va moddiy zarar miqdori aniqlanmoqda. Sodir bo‘lgan yong‘inga viloyat FVB rahbariyati va Tezkor boshqaruv markazi xodimlari chiqishgan."
https://kun.uz/uz/news/2022/10/16/qashqadaryoda-sodir-bolgan-ythda-yolovchi-vafot-etdi,2022-12-01 20:20:11.919342,"Qashqadaryo viloyati IIB axborot xizmatining xabar berishicha, 2022 yil 14 oktabr kuni soat 14:00 larda, 4R-79 Qarshi-Chiroqchi-Shahrisabz avtomobil yo‘lining G‘uzor tumani hududidan o‘tgan 25-kilometrida odam o‘limi bilan bog‘liq yo‘l-transport hodisasi sodir bo‘lgan.Haydovchi E.X. o‘z boshqaruvida bo‘lgan Lacetti bilan harakatlanayotib G‘uzor tumani Qovchin qishlog‘i hududida harakatlanib kelayotib boshqaruvni yo‘qotgan. Shundan so‘ng mashina yo‘l chetiga chiqib ketib ag‘darilgan.Lacetti haydovchisi tan jarohati olib shifoxonaga yotqizilgan. Unda yo‘lovchi sifatida ketayotgan X.E. og‘ir tan jarohatlari olib, shifoxonada vafot etgan.  Qayd etilishicha, hozirda hodisa yuzasidan G‘uzor tumani IIB huzuridagi tergov bo‘limi tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilgan.Avvalroq, 4R-79 Qarshi-Chiroqchi-Shahrisabz avtomobil yo‘lining Qamashi tuman hududidan o‘tgan qismida sodir bo‘lgan YTHda Nexia-2 mashinasi urib yuborgan velosiped haydovchisi vafot etgandi."
https://kun.uz/uz/news/2022/10/16/navoiyda-tadbirkorning-90-mln-somini-firibgarlik-yoli-bilan-qolga-kiritgan-shaxs-ushlandi,2022-12-01 20:20:13.321271,"Navoiy shahrida tadbirkorning mablag‘ini firibgarlik yo‘li bilan qo‘lga kiritgan shaxs aniqlandi. Bu haqda Iqtisodiy jinoyatlarga qarshi kurashish departamenti xabar berdi.Qayd etilishicha, Bosh prokuratura huzuridagi departamentning Navoiy shahri bo‘limi tomonidan tadbirkorlik sub’yektlarining huquqlarini himoya qilish yuzasidan tergovga qadar tekshiruv o‘tkazilgan. Unda muqaddam firibgarlik jinoyati uchun sudlangan N.A. «I.E.» xususiy korxonasi rahbari Y.ning ishonchiga kirib, unga ammofos mineral o‘g‘itini olib berishni va’da qilib, aldov yo‘li bilan tadbirkorning 89,4 million so‘mini qo‘lga kiritgani aniqlangan.Mazkur holat yuzasidan Jinoyat kodeksining 168-moddasi (firibgarlik) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/10/15/uy-ish-rozgor-tashvishlari-qishloq-ayolining-bir-kuni,2022-12-01 20:20:14.743392,"Obida muallim. Chuya qishlog‘i aholisi Obida Qarshiyevani shunday ataydi. Chunki u qariyb 40 yildan buyon maktabda yoshlarga ta’lim berib kelmoqda. 5 nafar farzandni o‘qimishli qilib tarbiyalagan bu ayol shaharda yashashni orzu qiladi, ammo qishloqda hayot kechirayotganidan ham afsuslanmaydi.Chuya qishlog‘i Nurota tumani markazidan biroz olisda, tog‘lar etagida joylashgan. Qishloq aholisi asosan chorvachilik va dehqonchilik bilan shug‘ullanadi. Moli yoki tomorqasi, kichik bo‘lsa ham bog‘i bo‘lmagan xonadonning o‘zi yo‘q.Shu sababli qishloq ayollarining ishlari talaygina: tomorqa, mol-holga qarash, uy-ro‘zg‘or yumushlari. Obida opaning kundalik hayot tarzi ham shunday o‘tadi. Davlat ishidan ham uydagi yumushlari ko‘proq: tong qorong‘isidan maktabga ketgunicha va maktabdan qaytgach qosh qorayguncha tinim bilmaydi.Obida Qarshiyevaning ta’kidlashicha, qish uchun o‘tin zaxirasi yetarli bo‘lsa, u o‘zini baxtli his qiladi:“Hayotimdan nolimayman. Farzandlarimni mana shu qishloqda yashab, o‘qitdim, uyli-joyli qildim. Shunday baxtga shu qishlog‘imda erishdim. Shaharda qo‘limni sovuq suvga urmasdan, ishga toza-ozoda borib kelib yashashni men ham orzu qilaman. Lekin qishlog‘imdagi bu hayotni ham yaxshi ko‘raman. Shahar ayollarining hayot tarzi biznikiga qaraganda ancha yengil, deb o‘ylayman. Mening hayotim qiyinroq bo‘lgani bilan yashash tarzim yaxshiroq: o‘zim yetishtirgan toza mahsulotlarni iste’mol qilaman, pomidor o‘zimizdan chiqadi, meva-cheva tekin. Shahar ayoli bilan qishloq ayolining farqi juda katta. Qishloq ayollari mehnatkash, qo‘li qadoq, ishlarimiz juda ko‘p. Hozir soat 5:00da, yoz kunlari esa undan ham vaqtliroq turaman va har kungi yumushlarim bilan band bo‘laman. Shaharda yashashni kim orzu qilmaydi deysiz? Yaxshi-da, yengilroq hayot. Menga o‘xshab tappi qilmaydi, qiy elamaydi. Mening tappi-tezaklarimga qarang, tom to‘la. Men shularim ko‘paysa, qishga zaxira bor deb baxtli his qilaman o‘zimni. Menga gaz bo‘lishi shart emas. Mana, o‘chog‘im bor, hamma ovqatlarni pishirishim mumkin. Mehmon kelsa xam shoshib qolmayman. Qishloqning yaxshi joyi – hamma qo‘ni-qo‘shnilarni ko‘rib turasiz. Qozonimizda nima qaynashidan qat’i nazar bir-birimizga ko‘maklashamiz. Mana, men to‘y qilaman deyapman. Qo‘shnilarim hozirdan nima xizmatingiz bor, deb shay bo‘lib turishibdi. Qishloqda mehr-oqibat kuchli”.Chuya qishlog‘ini oralasangiz, biror uy oldida bekor o‘tirgan ayolni uchratish mushkul: hamma o‘z ishi bilan ovora, kimdir og‘ilxonasida, kimdir tomorqasida. Ular Quyoshni uyg‘otgan qahramon onalardir.Davlat statistika qo‘mitasining 2022 yil 31 maydagi demografik ma’lumotlariga ko‘ra, Navoiy viloyatida 528,4 ming kishi qishloqda yashaydi. Bu raqamning qariyb yarmini ayollar tashkil qiladi. Viloyatda qishloqda yashovchi aholi soni so‘nggi 10 yilda 76 ming nafarga ko‘paygan. Ruslan Saburov, Kun.uz muxbiriMontaj ustasi – Jahongir Aliboyev"
https://kun.uz/uz/news/2022/10/15/ssv-sportni-salomatlikka-ziyon-yetkazuvchi-vositaga-aylantirmaslik-kerak,2022-12-01 20:20:16.166894,"Sog‘liqni saqlash vazirligi matbuot xizmatiga ko‘ra, ushbu bemorlar tana mushaklari massasi va quvvatini oshirish maqsadida bodibilding, kulturizm, fitnes kabi sport turlari bilan shug‘ullanish davomida kukun, tabletka va inʼeksiya shaklidagi turli biologik faol, xususan, proteinli qo‘shimchalardan muntazam foydalanib kelgan. Hatto ular orasida haftasiga bir-ikki marotaba turli ko‘rinishdagi preparatlarni tizimli ravishda qo‘llaganlar ham uchrab turadi. Oqibatda qondagi gemoglobin, eritrotsit, trombotsitlar miqdori o‘zgarib, qon quyuqlashishi yuzaga kelgan. So‘ngra tomirlarda tromblar hosil bo‘lishi hisobiga yuqoridagi singari xavfli asoratlar paydo bo‘lgan. Tahlillarga ko‘ra, foydalanilayotgan bu singari steroid preparatlar va anabolik komplekslarning aksariyati tegishli davlat ro‘yxatidan o‘tmagan va tibbiyot xodimlari nazoratisiz qabul qilingan.— Yoshlarimiz sport bilan shug‘ullanayotgani, albatta, quvonarli holat. Ammo uni sog‘lik uchun ziyon yetkazadigan mashg‘ulotga aylantirib qo‘ymasligimiz kerak. Afsuski, bugun ayrim yoshlarimiz bilak va mushaklarim yana ham baquvvat, qomatim kelishgan bo‘lsin, deb, mutaxassislar bilan maslahatlashmay, palapartish, nazoratsiz turli zararli vositalar, oqsil va gormonlarni qabul qilayotgani juda achinarli. Bu sog‘lom turmush tarziga mutlaqo to‘g‘ri kelmaydi. Shunday ekan, yoshlar, ota-onalar va jamiyat faollari, sog‘lom turmush targ‘ibotchilari, tibbiyot xodimlarini bu borada yanada hushyor va e’tiborli bo‘lishga chaqiramiz, — deydi Sog‘liqni saqlash vaziri Behzod Musayev. Unga ko‘ra, baquvvat bilak va mushaklar, chiroyli qomat uchun sog‘lom va o‘ktam yigitlarning o‘z hayotini xavf ostida qoldirishiga hech kim befarq bo‘lmasligi shart.“O‘z navbatida, sog‘liqni saqlash tizimi vakillari, ayniqsa, tibbiyotning birlamchi bo‘g‘ini xodimlari, oilaviy shifokor va hamshiralarning targ‘ibot va profilaktika dasturlaridan ana shu masalalar yanada qat’iy o‘rin olishi choralarini ko‘ramiz. Qolaversa, tegishli davlat ro‘yxatidan o‘tmay realizatsiya qilinayotgan yuqoridagi singari preparatlar savdosi tegishli davlat organlari tomonidan qat’iy nazorat ostiga olinishi va davolash standartida ko‘zda tutilmagan dori-darmonlarning ishlatilishiga chek qo‘yish zarur, deb hisoblayman”, deydi vazir."
https://kun.uz/uz/news/2022/10/15/tog-etagida-joylashgan-qishloqdagi-tuguruqxonada-har-kuni-bir-chaqaloq-dunyoga-kelmoqda,2022-12-01 20:20:17.623329,"Samarqand viloyat sog‘liqni saqlash boshqarmasi tashabbusi bilan olis qishloqlardagi tibbiyot maskanlarining holati bilan jurnalistlar tanishtirildi. Ochig‘i, Sazog‘ondagi shifoxona bizda katta taassurot qoldirdi.Bo‘limda ayni kunlarda dunyoga kelgan 6 ta chaqaloq saqlanayotgan ekan. Bir yilda Sazog‘ondagi tug‘uruq bo‘limda 360-370 nafar chaqaloq dunyoga kelar ekan.1932 yildan buyon faoliyat ko‘rsatayotgan tibbiyot maskaniga yaqinda homiylik yordami bilan sendvich panellardan yangi zamonaviy korpus ikki oy ichida qurib foydalanishga topshirilibdi. Bu yerda 50 qatnovga mo‘ljallangan poliklinika, dantist xonasi, 5 tadan bolalar, tepapiya va tug‘uruq o‘rinlariga ega statsionar 11 ming aholiga xizmat ko‘rsatmoqda.Bino yangi, issiq va sovuq suv, barcha uskunalar bor, tartib-tamoyilga ko‘ra tekin dori-darmonlar o‘z vaqtida yetkazilib turilibdi. Boz ustiga bunday olis maskanda xizmat olib borayotgan tibbiyot xodimlarining oylik maoshiga ustamalar ham qo‘shib berilar ekan.So‘lim maskanda hordiq chiqib turgan sazog‘onlik otaxonlar bilan suhbatlashdik. Ular barcha sharoitlar yetarli ekani, barcha kadrlar o‘zlarining qishlog‘idan chiqqani, har yili tibbiyot oliygohining o‘ziga qishloqdan 15-20 chog‘li yoshlar o‘qishga kirishini to‘lqinlanib gapirib berishdi. Tibbiyotchi kadrlar, hamshiralar bilan qishloq nafaqat mahalliy hududiy bo‘limni, shuningdek qo‘shni mahallalarni ham ta’minlashar ekan.Yaqindagina maktab o‘quvchilari o‘rtasida “Zakovat” respublika tanlovida 2-o‘rinni qo‘lga kiritgan 11-maktab ham shu qishloqda joylashganini otaxonlar faxr bilan gapirib berishdi.Umuman, hamkasblar bilan shu kuni Past Darg‘om, Nurobod va Samarqand tumanlarining bir qator olis qishloqlarida bo‘ldik.Past Darg‘om tumanining Katta Chandir mahallasida TTBga qarashli «Farovon» oilaviy shifokorlik punkti 3,5 ming aholiga xizmat ko‘rsatmoqda ekan. Bemorlar bilan suhbatlashganimizda ular yaratilgan sharoitlardan minnatdorligini bildirishdi.Past Darg‘om va Samarqand tumanlarida pandemiya chog‘ida yasalgan konteynerlardan moslashtirib barpo etilgan va allaqachon xizmat ko‘rsatayotgan mahalla tibbiyot punktlarini ham ko‘rdik. Past Darg‘om tumanida 20 ta, Nurobod tumanida 20 ta, Samarqand tumanida esa 10 ta ana shunday mahalla tibbiyot punktlari ishlamoqda.Biz Past Darg‘om tumanidagi mahallalardan birida shunday tibbiyot punktining ochilishida ishtirok etdik.Bu tibbiyot punktlarida stansionar o‘rin, umumiy amaliyat shifokori, umumiy amaliyot hamshiralari va patronaj hamshiralardan iborat shtatlar faoliyat olib bormoqda. Bu konteynerlar aholiga birlamchi sifatli tibbiy xizmat ko‘rsatish uchun qo‘yilgan. Masalan, bolalarni emlash, qon bosimini o‘lchash, yengil kechadigan kasalliklarni davolash uchun ukollar va osma ukollar qilish, ambulator kartasiga qayd etib borish kabi ishlar shu yerda oson va tez bajariladi. Chunki olis qishloqlardan qishloq vrachlik punktlari, oilaviy shifokorlik punktlariga qatnash masofa va vaqt talab etadi.Agar chuqurlashtirilgan tarzda zarur yordam kerak bo‘lsa bemor tuman tibbiyot birlashmasiga tez tibbiy yordam mashinasi bilan yetkazilar ekan.Eng muhimi, mahalla tibbiyot punktlari mahallalarning gavjum joylari, mahalla fuqarolari yig‘ini binosi yoki maktab oldiga o‘rnatilgani bo‘lgan.Bir so‘z bilan aytganda eng olis manzillarda ham sifatli va tez tibbiy yordam ko‘rsatish bo‘yicha Sog‘liqni saqlash vazirligi oldiga qo‘yilgan vazifalar bajarilmoqda. Bunday sa’y-harakatlar natijasida, viloyat tumanlarida bolalar va onalar o‘rtasida o‘lim holatlari kamaygan, ayrim yengil va o‘rtacha og‘irlikdagi kasalliklar statsionar tarzda davolanib, tezda bartaraf etilmoqda.Samarqand viloyati tumanlari yil oxirigacha yangi oilaviy shifokorlik punktlari, oilaviy poliklinikalar, Samarqand shahrining Qorasuv massivida esa eng zamonaviy yangi ko‘p tarmoqli shifoxona ochilishi kutilmoqda.Shuhrat Shokirjonov, jurnalist"
https://kun.uz/uz/news/2022/10/15/bobur-bekmurodov-rossiyadan-kelayotganlarni-fikr-bildirishda-etikaga-rioya-qilishga-chaqirdi,2022-12-01 20:20:19.296033,"«Yuksalish» umummilliy harakati raisi Bobur Bekmurodov telegram sahifasi orqali Rossiyadan kelib, O‘zbekistondagi sharoitlar to‘g‘risida turli salbiy fikrlar bildirayotganlarga murojaat qildi.«Relokantlar/mehmonlarga.Tinch va mehmondo‘st O‘zbekistonni tanlaganingizdan xursandmiz. Siz o‘z tajribangiz, bilim va malakangizni mamlakatimiz rivojiga olib kirishingiz mumkin. Siz yangi (masalan, IT va kreativ iqtisodiyot) sohalar rivojiga turtki berishingiz, turli sohalardagi jarayonlarni yaxshilashingiz mumkin. Orangizda o‘z hissasini qo‘shishni boshlaganlar bor.Shu bilan birga, bir narsani tushunishingiz kerakki, mehmonlar soni ko‘payishi tufayli ijtimoiy infratuzilmalarga bosim bo‘lishi, oziq-ovqat va uy-joy narxlariga ta’siri qilishi va boshqa bir qator chaqiriqlar paydo bo‘lishi tabiiy.Shunga qaramay, o‘zingiz sezgan bo‘lsangiz kerak, o‘zbek jamiyati barcha mehmonlarga juda mehmondo‘st. O‘zbekiston xalqi o‘z tarixida rahm-shafqat, insonparvarlik va mehmondo‘stlikni ko‘p bor isbotlagan.Bizda so‘z erkinligi bor. Bu yerda siz xizmatlar sifati haqida fikr bildirishingiz, muammolar haqida ochiq gapirishingiz mumkin.Biroq, etika va madaniyatni unutmaslik kerak. Erkin fikringizni senzurasiz so‘zlarsiz va odamlar qadr-qimmatini kamsitishga urinishlarsiz amalga oshirishing. O‘zbekistonda bu qadrlanadi. Odamlarni, urf-odat va jamiyat qoidalarini hurmat qilish kerak.Siz tushunishingiz kerakki, har bir mamlakat va jamiyatning o‘ziga xos xususiyatlari, madaniy kodi bor, muayyan harakatlar va so‘zlar g‘azab va tushunmovchilikka olib kelishi mumkin. Vaziyatni taranglashtirishga emas, aksincha, yaxshi, kerakli, foydali narsalarni olib kelishga harakat qiling.Jamiyat hayotida ishtirok etishni istasangiz yoki takliflaringiz bo‘lsa «Yuksalish» harakati bilan bog‘lanishingiz mumkin. Biz yangi g‘oyalarga ochiqmiz, Mustaqil O‘zbekistonda islohotlarni ilgari surishga qaratilgan tashabbus va loyihalarni qo‘llab-quvvatlashga tayyormiz.Biz sizni ijobiy o‘zgarishlar ishtirokchisi bo‘lishga chaqiramiz», deyiladi postda.Ma’lumot uchun, Rossiyada harbiy safarbarlik e’lon qilingach, o‘n minglab rossiyaliklar boshqa davlatlarga, xususan O‘zbekistonga qochib kela boshladi.Shu kunlarda ijtimoiy tarmoqlarda ayrim rossiyalik qochqinlar O‘zbekistondagi sharoitlar va muammolardan nolib videolar va postlar joylashtirgandi."
https://kun.uz/uz/news/2022/10/14/chirchiqda-harbiylar-ikkita-bankomatdan-pul-ogirlashga-uringani-aniqlandi,2022-12-01 20:20:20.838036,"Voqea 15 sentabr kuni Chirchiq shahar 9-kichik nohiya hududida ro‘y bergan. Harbiylar Kapitalbank’ka tegishli ikkita bankomatni buzishga uringan. O‘g‘rilikka urinish 20 sentabr kuni aniqlangan.“KAPITALBANK” boshqarma boshlig‘i Denis Koxayev Kun.uz’ga bankning Mirzo Ulug‘bek filiali rahbari sodir etilgan jinoyat bo‘yicha 24 sentabr kuni Chirchiq shahar IIB boshlig‘i nomiga ariza bilan murojaat qilganini ma’lum qildi.“Bankimizning Chirchiq shahrida joylashgan bankomatlarida noma’lum shaxslar tomonidan buzishga urinish qayd etildi. Agar zarar haqida gapiradigan bo‘lsam, bankomatlar old qismining ba’zi joylariga shikast yetkazilgan. Lekin ularning ichidagi naqd ko‘rinishdagi pullarni olishni uddalay olmaganlar”, deydi u.Ro‘y bergan voqea yuzasidan Chirchiq shahar ichki ishlar bo‘limi tomonidan jinoyat ishi ochilgan. Aniqlanishicha, ushbu jinoyat 3 nafar harbiy xizmatchi tomonidan sodir etilgan, bugunga kelib ularning shaxsi aniqlangan.Bosh prokuratura matbuot xizmati rahbari Hayot Shamsutdinov Kun.uz so‘roviga javoban holat bo‘yicha 26 sentabr kuni Jinoyat kodeksining 25-moddasi (Jinoyatga tayyorgarlik ko‘rish va jinoyat sodir etishga suiqasd qilish),169-moddasi (O‘g‘rilik) 2-qismi «v» bandi bilan qo‘zg‘atilgan jinoyat ishi 27 sentabr kuni Chirchiq shahar prokuraturasi ish yurituviga qabul qilingan.“Olib borilgan tergov harakatlari davomida ushbu jinoyat shartnoma asosidagi 3 nafar harbiy xizmat oddiy askarlari tomonidan sodir etilganligi aniqlangan. Jinoyat ishi tergovi davomida 3 nafar shaxs gumonlanuvchi tariqasida jalb qilinib, 1 nafariga nisbatan qamoq ehtiyot chorasi qo‘llangan. Chirchiq harbiy prokuraturasi tomonidan hozir dastlabki tergov harakatlari davom ettirilmoqda”, deyiladi Bosh prokuratura matbuot xizmati tomonidan taqdim etilgan ma’lumotda. Ma’lum qilinishicha, ushbu jinoyatga qo‘l urgan shaxslar IIV Qorovul qo‘shinlari xizmatchilari bo‘lgan."
https://kun.uz/uz/news/2022/10/14/taxminlarga-qurilayotgan-toshkent-kocha-nomlari-va-bino-raqamlarini-qachon-oson-topamiz,2022-12-01 20:20:22.294995,"Agar siz Toshkentda yashayotgan bo‘lsangiz, shahar ko‘chalarini nomma-nom sanab bera olasizmi? Yoki qo‘lingizdagi gadjetlar xaritalarisiz O‘zbekiston shaharlarida istalgan manzilni topib borishga ko‘zingiz yetadimi? Katta ehtimol bilan bu savollarga ijobiy javob topish qiyin. Chunki oflayn toponimik axborot bo‘yicha mamlakatimiz shaharlaridagi ahvol anchagina chatoq.Poytaxtning markaziy ko‘chalaridan biri bo‘lgan Alisher Navoiy ko‘chasidagi binolarning raqamlanishi holatlarini o‘rgandik. Avvaliga shunchaki raqamlangan va raqamlanmagan binolar bo‘yicha boshlangan o‘rganishimiz turli qiziq va paradoksal holatlarni yuzaga chiqardi.4 kilometrlik shohko‘chada 40 dan ortiq bino va inshootlar ro‘yxatga olingan. Lekin ko‘chaning boshidan oxirigacha bo‘lgan obektlar devorlaridagi raqam va ko‘cha nomi yozilgan tablolar 50 foizni ham tashkil qilmaydi – 18 ta.Devorlardagi tablolar shakli ham har yerda har xil. Aniq bir standart asosida yasalmagan. Binolarning istalgan (o‘ng, chap, o‘rta, yon, orqa) qismiga o‘rnatilgan tablolar klassik, innovatsion, zamonaviy, raqamli nomsiz, nomli raqamsiz va hatto devorga qo‘lda yozib qo‘yilgan ko‘rinishlarga ham ega.Yana xorijga murojaat qiladigan bo‘lsak, aksariyat shaharlarda binolar raqamini osonroq topish uchun yo‘lning bir tarafidagi obektlar toq sonlar bilan raqamlansa, ikkinchi tarafi esa juft sonlar bilan raqamlanadi. Bunda siz borayotgan manzilingiz bo‘yicha oldindan tasavvur va taraddudga ega bo‘lasiz va yo‘lning o‘zingizga kerakli tarafidan harakatlanasiz.Toshkent ko‘chalaridagi binolar joylashuvini virtual xarita orqali kuzatsak, “toq va juft” an’anasiga qisman rioya qilinganining guvohi bo‘lamiz. Ya’ni bir ko‘chada bu taomilga amal qilingan, boshqa bir ko‘chada esa yo‘q. Masalan, biz o‘rgangan Alisher Navoiy ko‘chasida 7-, 11-, 13- va 15-uylar ko‘chaning juft raqamlangan qismida joylashgan. Bu esa biz yuqorida keltirgan tartibga mos kelmaydi va paradoksal holatni vujudga keltiradi.Ma’lumot uchun mazkur ko‘chada bir nechta vazirliklar, boshqaruv idoralari, oliy ta’lim muassasalari, banklar, muzey, markaziy kutubxona, teatr va konsert zali joylashgan. Lekin atigi 18 ta raqamlarning aksariyati ko‘chadagi uy-joy kvartiralarining devorlariga o‘rnatilgan.Biz ham hozir virtual xaritalar orqali lokatsiyalarni topib borayotgan bo‘lsak, bungacha manzillarni ko‘chalar emas, mahallalar va mo‘ljallar orqali izlab borganmiz. Poytaxt Toshkentda 1800 ga yaqin ko‘cha bo‘ladigan bo‘lsa, shundan Alisher Navoiy, Muqimiy, Abay, Amir Temur, Bunyodkor, O‘zbekiston kabi sanoqli ko‘cha nomlarigina aholi so‘zlashuv iste’moli va ehtiyojlarida foydalaniladi, xolos.2020 yil 17 mart kuni qabul qilingan “Toshkent shahrida raqamli texnologiyalarni keng joriy etish chora-tadbirlari to‘g‘risida”gi PQ-4642-sonli qaror bilan Toshkent shahar hokimligi ta’sischiligida MChJ shaklida Raqamli rivojlanish departamenti tashkil etilgan va ularga o‘sha yili shaharning geografik axborot-tahlil tizimini yaratish vazifasi qo‘yilgan.Lekin poytaxtning birgina markaziy ko‘chasida biz qilgan tahlil mazkur qarorda mas’ul qilib ko‘rsatilgan Qurilish vazirligi, Kadastr agentligi va Raqamli rivojlantirish departamenti oldiga kechikayotgan ikki yillik savolini qo‘yadi: Toshkent shahrida ko‘cha nomlari va raqamlari qachon tartibga keladi?Birgina Alisher Navoiy ko‘chasidagi holat poytaxt haqidagi umumiy tasavvurni hosil qilish uchun yetarli bo‘lmas balki. Ammo mamlakatning eng mashhur ko‘chasidaki ahvol shunday ekan, poytaxtdan boshqa shahar va tumanlardagi vaziyatni tasavvur qilish qiyin.Ko‘cha nomlari va raqamlaridagi bunday kamchiliklar tez yordam, taksi, eltuv xizmati va boshqa xizmatlar faoliyatida jiddiy muammolarni yuzaga keltiradi. Qarshingizdagi bino qaysi ko‘chaga tegishli va nechanchi raqamli ekanini topolmasdan turaverasiz.Bunday boshqotirmalarga chet eldan keladigan turistlarning “hayrati” esa alohida mavzu.Sardorbek Usmoniy"
https://kun.uz/uz/news/2022/10/14/qoraqalpogistondagi-namoyishlarda-qatnashganlikda-gumon-qilingan-yana-22-kishi-uyiga-qoyib-yuborildi,2022-12-01 20:20:24.869413,"Ma’lum qilinishicha, namoyishlarda ishtirok etganlikda gumon qilinib, olib ketilgan shaxslar sodir etgan jinoyatidan pushaymonligi, oila a’zolari qilgan murojaatlar o‘rganilgan.Shuningdek, ular oilada yolg‘iz boquvchi ekani va voyaga yetmagan farzandlari borligi ham hisobga olinib, yaqinlari bag‘riga qaytarilgan.Eslatib o‘tamiz, joriy yilning avgust oyida deputatlar so‘rovi bilan Qoraqalpog‘istondagi namoyishlarda qatnashganlikda gumonlanayotgan 34 nafar shaxsga nisbatan qamoq ehtiyot chorasi uy qamog‘iga almashtirilgandi."
https://kun.uz/uz/news/2022/10/14/yiglaganida-kozlaridan-qon-chiqardi-bemor-farzandining-hasratida-kuyayotgan-ona,2022-12-01 20:20:26.412419,"«Bolamdan ayrilib qolishdan qo‘rqaman»Besh farzandning ikkitasini yerga topshirgan onaizor Pardaxol opa o‘g‘li Ahliddindan ham ayrilib qolishdan qo‘rquvda.«Bolamning nafas olishi qiyinlashib, og‘riq kundan kun kuchayib ketaverdi. Bolaginam shu yoshida insult o‘tkazdi. Bir kechaning o‘zida qo‘l-oyog‘i ishlamay qoldi. Sakkiz kun tomog‘idan hech narsa o‘tmay, hatto suvni yutolmay qoldi. Doktorlar yordami bilan bolam hayotga qaytdi», deydi Pardaxol opa ko‘z yoshlarini artib.Turmush o‘rtog‘i qandli diabet bilan kasallangani bois oila Pardaxol opaning o‘qituvchilik kasbi ortidan kun ko‘rardi. Sakkiz oydan buyon davom etayotgan davolatish ishlari oilani moddiy tomondan ancha qiynab qo‘ydi. «Apreldan beri ishlamayapman, farzandimga tinimsiz qarov kerak. Uni tashlab ketolmayman. Bolamni davolatish uchun uyimizning yarmini sotmoqchimiz», deydi onaizor.Ahliddin Hamidovga oid ma’lumotlar:Humo: 9860 1801 0518 0251 onasi Pardaxol Irgashova nomidaManzil: Surxondaryo viloyati, Jarqo‘rg‘on tumani, Yangi qishloq mahallasi, Nurli diyor ko‘chasi 1 A uy.  «Bolamning kasalligi ham otasiga ta’sir qilmadi»Oila xurjuni ayol yelkasiga og‘irlik qiladi. Shunday bo‘lsa-da, farzandlari uchun uni ko‘tarib yurgan ayollar talaygina. Nilufar opa ham topganini ichib qo‘yadigan erining qiliqlariga ko‘z yumib,  farzandlarimning otasi-ku,  deb ro‘zg‘orni tebratib yurgandi. Lekin farzandining kasalligi aniqlangach o‘zini ancha yo‘qotib qo‘ydi.«Tahlil natijalari chiqqanidan so‘ng bolamni ranimatsiyaga yotqizishdi. Ikki kun ko‘rsatishmadi. Bolam Diyorbekni o‘ldi deb ham o‘yladim. O‘zimni qayerga qo‘yishni bilmayman. Hamma narsamizni sotdik. Ho‘jaynim ikki million oylik oladi, lekin topganini ichib qo‘yadi. Bolamning kasali ham bunga ta’sir qilmadi. Juda qiynalib ketdim. Ayniqsa, bolamning ko‘zlarimga mo‘ltillab qarab turishi yuragimni o‘rtab yuboradi», deydi ayol ko‘z yoshlarini to‘xtatolmay.Diyorbek Ubaydullayevga oid ma’lumotlar:O‘zkard: 8600 0610 0597 2095 onasi Nilufar Abdullayeva nomidaO‘zkard: 8600 3304 7718 3022 onasi Nilufar Abdullayeva nomidaManzil: Toshkent viloyati, Ohangaron shahri, «Namuna» MFY.«Yig‘laganda ko‘zlaridan qon chiqardi»Sut tishi tushishi Oltinoyda kechayotgan kasallikning aniqlanishiga sababchi bo‘ldi. Oqqon bilan og‘rigan mingta bemordan bittasida uchraydigan turi Oltinoyda aniqlandi. Ammo bu hali hammasi emas edi.«Shifoxonaga yotamiz deb turganimizda qizimizda Covid aniqlandi. Zangiotaga kovid markaziga yotishga majbur bo‘ldik. Sovid natijasida 47 foiz berilgan kasallik 98 foiz bo‘ldi. Ko‘zlari ko‘rmay, quloqlari eshitmay qoldi. Jigari, talog‘i ishdan chiqdi. Yig‘laganda ko‘zlaridan qon chiqar edi...», o‘tgan kunlarni eslab gapirolmay qoldi bemorning onasi Zamiraxon.Farzandini davolatish uchun bor-budini, uy-joyini sotgan oila hozir ijarada istiqomat qiladi. Oltinoy Otamirzayevaga oid ma’lumotlar:Humo: 9860 0825 0976 8188 onasi Zamiraxon Xudoyberdiyeva nomidaManzil: Sirdaryo viloyati, Mirzaobod tumani, Yo‘ldoshobod mahallasi.«Navqiron yoshda shifoxonada yotish oson emas»Endigina 17 ga kirgan Abdulbosit oqqon-leykoz kasaliga chalinib qoldi. Tog‘-toshda cho‘ponlik qilib yurgan ota dunyoda bunday kasallik borligini bilmagandir ham, balki. Xasta qaynonasi-yu, uy-ro‘zg‘or yumushidan ortib chaqalog‘iga ko‘krak tutadigan onaizorning tushiga ham kirmagan. Lekin xastalik bu yosh, bu qari, bu boyning, bu kambag‘alning bolasi demas ekan.«To‘qqiz oydan beri shifoxonadamiz. O‘g‘lim juda qimmat va og‘ir ximiya-terapiya olyapti. Hali yana 10 ta olishi kerak. Qarindoshlar birlashib, ukam ham qo‘lidan kelgancha harakat qilib pul yig‘yapmiz. Hozir shu dorilariga biroz qiynalib qoldik», deydi Abulbositning ammasi Fotima opa.Abdulbosit Jumaboyevga oid ma’lumotlar:Humo: 9860 0301 7687 6321 Shohsanam Qo‘ldoshboyeva nomidaManzil: Andijon viloyati, Qo‘rg‘ontepa tumani, «Saroy birlik» MFY «O‘g‘limsiz hayotimni tasavvur qilolmayman»Erkak kishi uchun farzandining dard chekishiga guvoh bo‘lish og‘ir. Qo‘shilib yig‘lolmaydi, dardini birovga aytolmaydi. Ikkinchi guruh nogironi bo‘lgan Ahror ota bir oyog‘i kesilganiga qaramay farzandiga tirgak bo‘lishga harakat qiladi. Yo‘g‘onni cho‘zib, ingichkani uzib qo‘yadigan bu xastalik otani farzandi uchun moddiy yordam so‘rashga majbur qildi.«Oyiga 700 ming pensiya olaman. Ro‘zg‘orimiz shundan o‘tib turardi. Ayolim ishlamaydi, farzandimizga qaraydi. Hatto ko‘chaga chiqishga vaqt topolmaydi. Onasi ikkimiz ham siqilganimizni bildirmaslikka harakat qilamiz. O‘ylanmasin, ruhan ezilmasin, deymiz. Bolam tengdoshlari qatori chopqillab yursaydi. Do‘stim-ku do‘stim, dushmanimga ham ravo ko‘rmayman. O‘g‘limsiz hayotimni tasavvur qilolmayman», deydi ota quyilib kelayotgan yoshlarini artib.Anvar Safarovga oid ma’lumotlar:O‘zkard: 8600 0609 9689 7675 Anvar Safarov nomidaHumo: 9860 0301 9978 7653 otasi Ahror Murotov nomidaManzil: Qashqadaryo viloyati, Qarshi tumani, «Saroy» MFY, Bobur ko‘chasi 24 uy."
https://kun.uz/uz/news/2022/10/14/agrobank-atb-quyidagi-yonalishlarda-rahbarlik-lavozimlariga-tanlov-elon-qiladi,2022-12-01 20:20:27.925676,"Nomzodlardan quyidagilar talab etiladi:-Oliy iqtisodiy ma’lumot, xalqaro sertifikat va diplomlar;-Rus va ingliz tillarini a’lo darajada bilish;-Yo‘nalish bo‘yicha kamida 5 yil faoliyat yuritgan bo‘lishi;-Biznes jarayonlarni soddalashtirish, yangi bank mahsulotlari, xizmat turlari va sotuv kanallarini joriy etish, yo‘nalish bo‘yicha bankning bozordagi ulushini oshirish va faol mijozlar bazasining o‘sishini ta’minlash bo‘yicha malakaga ega bo‘lishi.Bizning takliflarimiz:- Respublikaning nufuzli bankida ish faoliyatini olib borish;- Raqobatli ish haqi (suhbat davomida kelishuv asosida)Agar sizni vakansiya qiziqtirgan bo‘lsa, hujjatlaringizni onlayn tarzda jo‘nating!  Murojaat uchun Telegram raqami: +998950367881Elektron manzil: i.olimova@agrobank.uz""Agrobank"" ATB Matbuot xizmati Ⓣ"
https://kun.uz/uz/news/2022/10/13/namangandagi-agtks-qurilishi-noqonuniyligi-uchun-toxtatildi-uning-egasi-ham-deyarli-malum,2022-12-01 20:20:29.536135,"Kun.uz Namangan shahrida fuqaroning yashash xonadoniga taqab metan-stansiya qurilayotgani haqida surishtiruv e’lon qilgan edi. Navbatdagi maqolamiz uning mantiqiy davomi bo‘lib, unda loyihaning qonunlarga qanchalik mosligi va viloyat hokimining qudasi bo‘lgan tadbirkorga bog‘liqligi haqida so‘z yuritamiz.Oldinga o‘tib aytish mumkinki, bu material ham Namangan viloyati kattalarining himoyasini “kafillikka olgan” trollar va “advokat” blogerlarga ancha ish bo‘lishi aniq. Bu gal metan stansiyasining qurilishi me’yorlarga mos kelmayotgani, shu bois ham undagi qurilish ishlari to‘xtatib qo‘yilgani haqida so‘z yuritamiz. Shuningdek, bu stansiyaning viloyatdagi ko‘plab AGTKSlar egasi bo‘lgan, viloyat hokimi Shavkat Abdurazzoqovning qudasi Qudrat Abdullayevga qay darajada aloqador ekaniga fakt va dalillar bilan to‘xtalamiz.Dastlabki maqoladan so‘ng Kun.uz muxbirlari masalaga daxldor tashkilotlar taklifi bilan AGTKS qurilishi uchun qanday asosga ko‘ra ruxsat berilgani haqida aniqroq ma’lumot olish uchun yana Namanganda bo‘ldi.Surishtiruv davomida “SD SERVIS CENTER” MChJ (metan-shoxobchaga egalik qiluvchi korxona) yuristi Lazizxo‘ja Turg‘unov qurilayotgan avtomobillarni gaz bilan to‘ldirish kompressor stansiyasining tegishli uskunalari me’yoriy hujjatlarga, shaharsozlik norma-qoidalariga asosan “ma’lum talablar bo‘yicha o‘rnatilganida” aholi turar joyidan 25 metr uzoqlikda bo‘lishi kerakligini bildirdi.Bundan tashqari “SD SERVIS CENTER” MChJ yuristi va mutasaddilari mazkur obektga Qudratboy Abdullayevning umuman aloqasi yo‘qligini zo‘r berib isbotlashga urindilar.Biroq mazkur stansiyada aholi xonadoni va akkumulyator bloklari o‘rtasidagi masofa bor-yo‘g‘i 22 metrni tashkil qilmoqda. Bir narsa aniq: mutasaddilar har doimgidek muammoni joyiga borib o‘rganmasdan xulosa berishgan.Vaholanki, ShNK qoidalarining 2.2.4-bandiga ko‘ra, AGTKS va AGQSlardan ularga tegishli bo‘lmagan obektlargacha bo‘lgan minimal masofa 60 metrdan 120 metrgacha bo‘lishi, siqilgan tabiiy gaz akkumulyatorlari yer ostida joylashtirilgan hollarda mazkur masofalarni 35 metrgacha kamaytirish mumkin.Ammo xonadon va gaz “zapravka”ning akkumulyatorlari o‘rtasidagi masofa buncha chiqmaydi. Obektning mavjud maydoni akkumulyator blogini qonunlarda ruxsat etilgan masofaga ko‘chirish uchun to‘g‘ri kelmaydi.Qurilish vazirligi hamda Davlat SanEpidemiologiya markazi mutasaddilari bilan suhbatda AGTKS qurilishida zarur bo‘lgan ikki me’yoriy hujjat: ShNK va SanPin talablari bo‘yicha izohlarni oldik.“Respublikamizda aholi yashash punktlarida atmosfera bulg‘anishi bo‘yicha sanitariya me’yor-qoidalarimiz bor. Avtomobillarga yoqilg‘i quyish shoxobchalarining quvvatiga va unda kuniga xizmat ko‘rsatuvchi avtomobillarning soniga qarab olinganda 100 metrdan 50 metrgacha sanitar himoya hududi belgilangan”, – deydi Respublika sanitariya-epidemiologik osoyishtaligi va jamoat salomatligi xizmati bosh mutaxassisi Jumanbek To‘ychiyev.Aholi xonadonlari va “xavfli obekt” uskunalari o‘rtasidagi masofa SanPin talabi bo‘yicha 50-100 metrni, qurilish vazirligi mutaxassislari tomonidan ShNK talabi bo‘yicha 60 metrni tashkil etishi bildirildi.Kun.uz muxbiri Qurilish vazirligida ham bo‘lib, vazirlikning sohaga mas’ul 4 nafar mutaxassisi bilan suhbatlashdi. Xulosa shunday bo‘ldiki, Jaloliddin Manguberdi ko‘chasidagi stansiya qurilishi amaldagi me’yorlarga zid. Qurilish ishlari esa tegishli hujjatlarni to‘liq rasmiylashtirmasdan boshlangan.Namangan viloyat qurilish nazorat inspeksiyasi “SD SERVIS CENTER” MChJ tomonidan bunyod etilayotgan metan-stansiya qurilishini joyida o‘rganib, bosh rejadan chetga chiqilganini aniqlagan. Shu bois qurilish ishlarini to‘xtatish bo‘yicha 16 sentabr kuni rasmiy yozma ko‘rsatma berilgan.MChJ direktori Sardorbek Yunusxonov ma’muriy javobgarlikka tortilgan. Qurilish bo‘layotgan joyda tegishli uskunalarni ko‘chirish ishlari ketmoqda.Qurilish ishlari belgilangan tartib-qoidalarga zid ravishda olib borilganini tasdiqlovchi yana bir hujjat bor. Qurilish vazirligining “Shaharsozlik hujjatlari ekspertizasi” davlat unitar korxonasining 2022 yil 20 iyuldagi yig‘ma ekspert xulosasida (№51193) yozilishicha:Qiziq jihati, maqola Kun.uz saytida e’lon qilingandan keyin ham holatga viloyat va Namangan shahar hokimligi mutasaddilari rasmiy izoh bergani yo‘q. Aksincha, bu borada ularning vazifasini mahalliy “blogerlar” amalga oshirishdi.Yuqorida aytganimizdek, qurilayotgan metan-stansiyaning advokati ekanini aytgan shaxs stansiya viloyat hokimi Shavkat Abdurazzoqovning qudasi Qudrat Abdullayevga tegishli emasligini isbotlashga harakat qildi.Chindan ham shundaymi? Bu savolga ham ikkita fakt keltiramiz. Birinchisi: avvalgi surishtiruvlarimizda o‘zini matbuot xizmati xodimi deb tanishtirgan shaxs – Ibrohim Mamatqulov vaziyat bo‘yicha izoh bergandi. Buni qarangki, stansiyani Qudratboyga aloqador emasligiga ishontirishga zo‘r bergan kimsa borki, birortasi Ibrohim Mamatqulov keysiga to‘xtalmadi. Vaholanki, aynan shu shaxsning o‘zi, o‘z tilidan Qudrat Abdullayevning yordamchisi ekanini tasdiqlagandi.Endi ikkinchi faktga to‘xtalamiz. Obekt qurilishiga Namangan viloyati hokimining qudasi Qudrat Abdullayev daxldormi? Bu yerda ham hujjat va fakt gapiradi: Rasmiy hujjatda “SD SERVIS CENTER” MChJ qurayotgan AGTKSning bosh pudratchisi “Afsona sof gaz suv qurilish” MChJ hisoblanadi.“Afsona sof gaz suv qurilish” MChJning 90 foizlik ta’sischisi viloyat hokimining qudasi – Abdullayev Qudrat Qosimjonovich bo‘ladi.O‘ylaymizki, siz AGTKSning bugungi holati yuzasidan to‘la tushunchaga ega bo‘ldingiz. Xulosa o‘rnida aytishni istardikki, qonunlar ustuvor ekani aytiladigan mamlakatda inson qadri va albatta xavfsizligi har narsadan yuqori turishi lozim.Elmurod Ermatov,
Kun.uz muxbiri"
https://kun.uz/uz/news/2022/10/13/surxondaryoda-14-yoshli-bola-mashina-boshqarib-tengdoshining-olimiga-sabab-boldi,2022-12-01 20:20:30.958921,"Surxondaryo viloyati IIB axborot xizmatining xabar berishicha, 2022 yil 9 oktyabr kuni soat 1:00 larda Sho‘rchi tumani hududidan o‘tgan yo‘lda odam o‘limi bilan bog‘liq yo‘l-transport hodisasi sodir bo‘lgan.2008 yilda tug‘ilgan 14 yoshli bola Nexia mashinasi bilan Sho‘rchi tumani Yoshg‘ayrat mahallasi hududida harakatlanayotib, boshqaruvni yo‘qotgan.Oqibatda, mashinada bo‘lgan qoidabuzar bolaning amakivachchasi, 2007 yilda tug‘ilgan bola og‘ir tan jarohatlari olib, shifoxonada vafot etgan.Qayd etilishicha, viloyat IIB YHXB va Sho‘rchi tumani IIB YHXB xodimlari ishtirokida bolalar ta’lim olgan maktabda hodisa yuzasidan muhokama o‘tkazilgan. Muhokamada o‘quvchilarning transport vositalarini boshqarishi og‘ir oqibatlarga olib kelishi tushuntirilgan.Avvalroq, Namanganda maktab o‘quvchisi «Jiguli»da tengdoshini bosib ketib, uning o‘limiga sabab bo‘lgandi."
https://kun.uz/uz/news/2022/10/13/toshkentda-tez-yordam-uchun-borgan-shifokor-bemorning-ogli-tomonidan-kaltaklandi,2022-12-01 20:20:32.374413,"Sog‘liqni saqlash vazirligining ma’lum qilishicha, 12 oktabr kuni Yakkasaroy tumanining Bobur ko‘chasida joylashgan xonadonlarning biridan tez tibbiy yordam xizmatiga chaqiriq kelib tushgan. Shundan so‘ng shifokor B.M. va feldsher ayol J.I.dan iborat «103» brigadasi chaqiriq manziliga yetib borib, bemor B.J.ga tibbiy yordam ko‘rsatgan.Biroq ahvoli o‘ta og‘ir bo‘lganligi sababli B.J.ni zudlik bilan shifoxonaga olib ketishga qaror qilingan. SSVga ko‘ra, bemorni transportirovka qilish chog‘ida uning o‘g‘li asosli sabab bo‘lmasada, tibbiy brigada xodimlari bilan tortishib, qo‘l ko‘tarish darajasigacha borgan.«Oqibatda feldsher J.I. ko‘krak qafasiga zarba olgan va ahvoli yomonlashgan. Shunga qaramay, tibbiy brigada o‘z xizmat burchiga mas’uliyat bilan yondashib, chaqiriqni yakunlagan, ya’ni bemorni Respublika shoshilinch tibbiy yordam ilmiy markazining qabul bo‘limiga olib borgan. Shundan so‘ng «103» feldsheri J.I. mazkur shifoxonaning xirurgiya bo‘limi shok zaliga «Ko‘krak qafasining yopiq jarohati» tashxisi bilan yotqizilgan.Hozir feldsher J.I. mazkur bo‘limning intensiv palatasida tegishli davo muolajalarini olmoqda. Ahvoli o‘rta og‘irlikda», - deyiladi Sog‘liqni saqlash vazirligi bayonotida.Shuningdek, vazirlik tibbiyot xodimlariga nisbatan tajovuzkor harakatlar sodir etilishiga nisbatan doimo murosasiz munosabatda bo‘lishini, vaziyatga qonun doirasida huquqiy baho berilishi uchun barcha zarur choralarni ko‘rishini bildirgan.Bosh prokuratura matbuot xizmatining ma’lum qilishicha, holat yuzasidan yuzasidan ichki ishlar organlari tomonidan tergovga qadar surishtiruv harakatlari olib borilmoqda.«Surishtiruv natijalari bo‘yicha qonuniy qaror qabul qilinishi ta’minlanadi. Surishtiruv harakatlari Toshkent shahar prokuraturasi tomonidan nazoratga olingan» – deyiladi rasmiy bayonotda."
https://kun.uz/uz/news/2022/10/12/eksklyuziv-intervyu-ozbekiston-madhiyasi-muallifining-qizi-amerikada-72ta-maktabni-boshqaryapti,2022-12-01 20:20:33.835464,"Mavluda Oripova – pedagogika fanlari doktori; Turkiya, Qirg‘iziston va AQShda 20 yildan ortiq vaqtdan beri turli millat bolalarini o‘qitib, o‘zini ta’limga bag‘ishlagan o‘zbek olimasi.Bolaligida ota-onasining xohishi bilan 8 yil musiqa bilan shug‘ullanib, lekin musiqachi bo‘lishni istamagan Mavluda Oripova o‘qituvchi bo‘lishni xayoliga keltirmagan.Majburan borilgan musiqa darslar— Bolaligida o‘z fikrini, nima xohlayotganini kattalarga aniq tushuntirib berolmagani sabab farzand uchun qarorni ota-onasi qabul qiladi. Menda ham shunday bo‘lgan. Ota-onam bizning oilamizdan ham katta musiqachi chiqishini istab, meni Uspenskiy nomidagi musiqa maktabiga berishgan. U yerdagi o‘qish menga og‘irlik qilardi. Chunki umumta’lim fanlaridan tashqari musiqa darslarini ham o‘qishim, mashq qilishim kerak edi. O‘rganish uchun quloqqa yoqavermaydigan kuylar ham chalishimga to‘g‘ri kelardi. Bu esa uydagilarimga yoqardi deb aytolmayman. Shuning uchun kechgacha maktabda qolib mashq qilishimga to‘g‘ri kelardi. Shu tomondan ham qiynalardim.Aytmoqchi bo‘lganim, ota-ona farzandini biror narsaga yo‘naltirsa, uni keyin ham qo‘llab-quvvatlashi kerak. Balki uydagilarimdan kimdir musiqachi bo‘lganda, meni tushunishlari mumkin va men hozir musiqa yo‘nalishida o‘z o‘rnimni topgan bo‘lardim.“Farzandning ota-onasi emas, o‘zi kasb tanlasa, ko‘proq zavq oladi”— Uyda musiqa uchun muhit yarata olishmagan bo‘lsa ham, ota-onam meni doim qo‘llab-quvvatlagan. Shunday qilib va nihoyat musiqani o‘qishni xohlamasligimni 8-sinfda onamga ayta olganman. Ota-onam meni to‘g‘ri tushunib, Toshkent shahridagi 64-maktabga o‘tkazishgan.Lekin o‘sha majburan shug‘ullangan musiqa darslarim hayotimda foyda berdi deb o‘ylayman. Ya’ni ular sabab xohlamagan ishni ham qilishni, boshlagan ishni oxirigacha olib borishni o‘rgangan bo‘lsam kerak.Keyin tilga qiziqdim. Milliy universitetning roman-german fakultetiga o‘qishga kirdim. Ota-onam adabiyot yo‘nalishida o‘qishimni xohlashgandi. Lekin universitetda ham qiziqishim o‘zgarib, Texnika universitetida ochilgan Malayziyaning biznes fakultetiga o‘tdim. Shunda ham ota-onam meni qo‘llab-quvvatlashdi. Shu yerda bir narsaga urg‘u bermoqchiman, ya’ni farzandning fikrini hurmat qilish muhim. Chunki keyinchalik u tanlagan yo‘l, ota-onasining emas, o‘ziniki bo‘lsa, ishidan ko‘proq zavq oladi.“Ish va hayot bog‘liqligi yashashni osonlashtiradi”— Oilali bo‘lib, 2000 yil Turkiyaga ketdim. U yerda turk bolalariga ingliz tilidan dars bera boshladim. Keyin migrantlarning farzandiga til o‘rgatish uchun Qirg‘izistonga, 2008 yil esa AQShga chaqirishdi. 2010 yildan boshlab maktablarda direktor o‘rinbosari bo‘ldim.2018 yildan beri Texas shtatida 72ta maktab ta’limini nazorat qiladigan, o‘quvchilarni oliy o‘quv yurtlari va kasb-hunarga yo‘naltiradigan markaz (College and Career Counseling at Harmony Public Schools)ga rahbarlik qilaman. Vazifam – maktablardagi o‘qish jarayonlari, o‘qituvchilar va ularning salohiyat darajasiga javobgarlik, o‘quvchilarni imtihon qilish, ularni oliygoh va kasb-hunarga tayyorlash, maktabdagi barcha ta’limiy jarayonlarni nazorat qilishdan iborat.Qilayotgan ishim o‘zimga juda yoqadi. Shuning uchunmi ish va hayotimni bir-biridan ajratmayman. Ish vaqtim tugagan bo‘lsa ham, uyga borganimda o‘quvchilarim, ota-onalar telefon qiladi. Turmush o‘rtog‘im bilan ham kasbdosh bo‘lganimiz uchun u meni tushunadi, hayotim bilan ishim bir-biriga juda ham bog‘liq. Ish boshqa bo‘lib, keyin hayotingiz boshqa bo‘lsa, bu – ikkiga bo‘linish degan gap. Hayot va ishning bog‘liqligi yashashni osonlashtiradi. Bu men uchun ishlashni tabiiy holga olib keladi.“Otamga juda ham dolzarb masala bo‘lganda gapirardik”— Qiz bolaga otaning qo‘llab-quvvatlovi haqida so‘rashganda, men o‘z hayotimdan kelib chiqib javob beraman. Masalan, otam doim ham onamga o‘xshab qo‘llab-quvvatlashini so‘z bilan aytmaganlar. Menimcha, boshqa ko‘p oilalarda ham shunday bo‘lsa kerak. To‘g‘ri, har oilada otaning o‘rni boshqa bo‘ladi. Bizning oilada otamga juda ham dolzarb masala bo‘lganda gapirilardi. Biz ko‘proq otam bilan onam orqali gaplashardik. Otam biror narsaga qarshi bo‘lsalar, uni qilish umuman mumkin emas edi. Ya’ni otam qarorimga qarshi bo‘lmaganlari menga yetar edi. Juda kam gapirar edilar. Lekin aytgan gaplari gap edi. O‘sha mavzuga qaytilmasdi. Otam fikrimizga qarshi chiqmaganlari bizni qo‘llab-quvvatlaganlari bo‘lardi.“Turmush o‘rtog‘im katta fidokorlik qilgan”— Men o‘qib yurgan yillar “Umid” fondi bor edi va u orqali ko‘p o‘rtoqlarim xorijga ketishgandi. O‘shanda men ham chet elga ketmoqchi bo‘lganimni otamga aytganimda, ularning bir gapi esimdan chiqmaydi.“Qizim, buni men ham juda xohlayman. Lekin turmushga chiq, keyin nima qilsang, o‘zing bilasan”, – degandi. Buni otam javobgarlikdan qochganlari uchun emas, orzularimga mos odamni tanlashim kerakligiga ishora qilib aytganlar deb hisoblayman. Hozir buni yana ham chuqurroq tushunib yetyapman. Turmush o‘rtog‘ingiz yoningizda haqiqatdan sizni qo‘llab-quvvatlamasa, yarim tana bilan harakatlangandek bo‘lasiz.Masalan, doktorantura o‘qiyotganimda ishdan soat 6da uyga qaytardim. Ovqat qilishim kerak, bolalar bor edi. Bir yoqda doktoranturam ham bor, yozishim kerak edi. Shunda farzandlarga qarash va boshqa ishlarni turmush o‘rtog‘im bajargan. Bu o‘shanda katta fidokorlik edi.“Turmush qurishdan oldin ikki tomon ham nimani xohlashini ochiq-oydin aytishi kerak”— Turmush o‘rtog‘im bilan ishlab yurgan vaqtimda uchrashib qolganmiz. Ya’ni u kimligimni, nimani xohlashimni bilib, keyin tanishgan. Unga o‘qishni xohlashim, ishlashimni, jamiyat uchun xizmat qilishni istashimni aytganman. Va hozir bir-birimizni yaxshi qo‘llab-quvvatlaymiz.Shuning uchun ikki tomon ham oila qurmasdan oldin nimani xohlashini ochiq-oydin aytishi kerak. Turmush qurish faqat ko‘ngil bilan qabul qilinadigan narsa emas. Chunki ko‘ngil o‘zgaruvchan. Shuning uchun maqsadlar ham bir-biriga yaqin bo‘lishi kerak. Masalan, mening turmush o‘rtog‘im turkiyalik. Biz butunlay boshqa muhitlarda o‘sganmiz. Lekin dunyoqarashimiz bir xil bo‘lgani bizga yetadi.“Oila bilan ko‘proq birga bo‘lish vaqtga bog‘liq muammo emas”— 2000 yildan beri ro‘zg‘orim bo‘lsa, shundan faqatgina 6 oy uyda o‘tirdim. Shu vaqt ichida oilamga to‘liq vaqt ajrataman, bolalarimga ko‘proq qarayman deb o‘ylagandim. Keyin tushunib yetdimki, bu vaqtga bog‘liq muammo emas ekan. Vaqtim yo‘q, shuning uchun yaxshi ovqat pishirolmayman, qizlarim bilan o‘tirib gaplasholmayman deb o‘ylardim. Shu ma’noda ishlab yurganimda vijdonim qiynalardi. Lekin tushunyapmanki, vaqtning ko‘pligi emas, uning qanchalik unumli o‘tgani muhim ekan.Masalan, uyda o‘tirib ovqati, ishini qilgan ayol farzandiga ko‘p vaqt ajratolmasligi mumkin. Hozir ishga mashinada ketamiz va bu orada 25-30 daqiqa farzandlarim bilan gaplashishga vaqtim bo‘ladi.“To‘rt nafar qizni tarbiyalayapmiz”— O‘zim ham bola tarbiyasida hamma narsani ideal qildim deb aytolmayman. Qo‘limdan kelgancha harakat qilaman. Men eng muhim deb biladigan narsa – farzand bilan ko‘p muloqot qilish. Bola ulg‘ayib qaysidir yoshga yetib, birdan sizga sirlarini aytishini kutib o‘tirmang. U kichikligida sirlarini aytmagan bo‘lsa, qachondir ulg‘aygach ham aytmaydi.O‘zimning 4 nafar qizim bor, 4 xil xarakter, to‘rtovi 4 xil dunyo. Qiz bolaning ko‘ngli nozik bo‘ladi. Shuning uchun otasi bilan so‘zlarni tanlab-tanlab gapiramiz. Ko‘pincha, otasi qizlarga biror mavzuda gapirmoqchi bo‘lsa, men bilan maslahatlashadi. Qaysi gapni, so‘zni aytgani ma’qul bo‘lishini muhokama qilib olamiz. Chunki har bir so‘z ularga boshqacha ta’sir qiladi. O‘zimni xo‘jayinim va qizlarim orasidagi ko‘prik yoki filtrday his qilaman.Bundan tashqari, Amerikada bola sal bo‘sh qolsa, boshqa narsalar bilan shug‘ullanishga o‘tib ketib qolishi mumkin. Ya’ni bu yerda bolani chalg‘ituvchi narsalar ko‘p. Shuning uchun qo‘limizdan kelgancha vaqtlarini to‘ldirishga harakat qilamiz. Boshida bolalar muhitini nazorat qilmoqchi bo‘ldik. Lekin ko‘rdikki, bola taqiqlangan narsa yomonligini his qilmasa, yana o‘sha narsaga qarab boraveradi. Shuning uchun oldin farzandlarimizga o‘sha narsa nima uchun xato ekanini tushuntirishga harakat qilamiz.Texas maktablarining ta’lim tizimiga kiritgan yangiligi— Bugun Texas shtatida har bir o‘quvchining qiziqishlari alohida o‘rganilib, uning ota-onasi bilan ham bolaning qaysi kasbni tanlashi haqida suhbatlar qilish majburiy talab sifatida qo‘yilgan. Bu ishni men o‘z tajribamda 10 yil oldin boshlab, foydali ekanini isbotlab berganman. Unda men har bir o‘quvchi bilan gaplashib, uning qiziqishi, xohish va salohiyatidan kelib chiqib fan, birgalikda yo‘nalish belgilab olardik. Natija juda yaxshi bo‘ldi, o‘quvchilarimning o‘zlashtirish darajasi o‘z o‘rnida bo‘lib, universitetni bitirib olishda qiyinchilikka duch kelishmadi. Va doktoranturamni ham shu sistemaning yaxshi tomonlarini ko‘rsatishga yo‘naltirib, dissertatsiya yoqladim.Sizda savol tug‘ilishi mumkin, bu tizim Amerikaga, Texasga nima beradi? Javob shunday: hozir Amerikada diplomli mutaxassislar taqchilligi boshlangan. Chunki ayrim o‘quvchilar o‘zi qiziqmagan yo‘nalishga o‘qishga kirib, uni bitirolmay yuribdi. Bu qiziqmaslik qayerdan paydo bo‘ladi? Maktabda o‘zi uchun to‘g‘ri fan tanlamay, o‘z imkoniyatini to‘g‘ri baholay olmay, o‘zi qiziqmagan sohaga yo‘nalib qolgandan paydo bo‘ladi. Shtat 12-sinfni biritgan maktab o‘quvchisiga 2-kursdan bakalavrni davom ettirishga imkoniyat bergan. Shuning uchun ham maktab bakalavrning 1-kursiga oid bilimlarni berishi, o‘quvchi imkoniyatini to‘g‘ri baholashi kerak.Amerikada maktabning vazifasi— Amerikada maktab 3 qismga bo‘linadi. Boshlang‘ich – 1-5-sinflar, o‘rta – 6-8-sinflar va yuqori – 9-12 sinflar. Shunga qarab maktabning vazifasi ham o‘zgaradi. Masalan, boshlang‘ichda o‘qish, ilm olish o‘rgatiladi. Har yili bolalarga testlar beriladi, shu bilan bilim darajasi baholanadi. Hattoki bolaning 3-sinfdagi bahosi bilan universitetda necha bahoga o‘qishini aniqlab beradigan dasturlar bor. Shuning uchun 5-sinfgacha ko‘proq ta’lim beriladi. Chunki ta’limning fundamenti qancha kuchli qo‘yilsa, bolaning kelajagi shuncha yaxshi bo‘lishiga ishonamiz.6-sinfdan esa tarbiyaga katta e’tibor beriladi. Chunki bolalar asta-sekin o‘smirlikka o‘tishni boshlaydi. 6-7-sinflarda bolaning tarbiyasi yaxshi bo‘lsa, yuqori maktab yoki litseyga borganda ham joyida bo‘ladi.Maktab kasb tanlashga yordamlashadi— 9-sinfdan o‘quvchini kasbiy salohiyatga yo‘naltirishga harakat qilamiz. Aniq maqsad qo‘yish, o‘zining shaxsiy sifatlarini rivojlantirishga e’tibor qaratiladi. Bolalar bilan birma-bir gaplashib, kelajakdagi maqsadiga biz qanday yordam berishimiz mumkin, degan savolni o‘rtaga qo‘yamiz.9-sinfda matematika, ingliz tili, tarix kabi umumiy fanlarni o‘qish bilan birga, o‘quvchi qiziqishiga qarab tanlaydigan fanlari bo‘ladi. Masalan, maktabda tibbiyot, muhandislik darslari bor. Bola qiziqishiga qarab qolgan 4 yil davomida o‘sha fanlarni o‘qiydi.Biz bola va uning ota-onalari bilan qaysi yo‘nalishda o‘qishini 8-sinfning oxirida gaplashamiz. Ya’ni bola qiziqishiga qarab o‘shanga ixtisoslashgan maktabga yo‘naltiriladi. Bu Texas shtatining majburiy talabi. Lekin bola doim ham o‘zi nima xohlayotganini bilavermaydi. Shuning uchun bizda kasb-hunar tanlash testlari bor. Va ular faqat 9-sinfda emas, har yili bo‘ladi. Chunki bola yangi narsa o‘rganavergach, fikri o‘zgarishi mumkin.“10 yildan keyin o‘zingni qanday tasavvur qilasan?”— Amerikada ham o‘qishni istamaydigan yoki hammadan o‘zib ketib o‘qiydiganlar bor. Lekin hamma uchun bitta etalon bor. Ya’ni Amerikada diplomsiz yashash juda qiyin. Bu mening fikrim emas, bu isbotlangan fakt. Bir ish topish uchun kamida bakalavr diplomi bo‘lishi kerak.Shundan kelib chiqib, har bir bolaning oldiga: “Ota-onangsiz yolg‘iz o‘zing 10 yildan keyingi kelajagingni qanday tasavvur qilasan? Diploming bo‘lmasa, eng kam ish haqi to‘lanadigan ishda ishlay olasan va bu nari borsa, bir xonali kvartiraga yetadi”, degan hisob-kitobni qo‘yamiz. Shundan keyin bola kelajagi haqida jiddiy o‘ylay boshlaydi.“O‘qituvchilik – ko‘p ham xohlanadigan kasb emas”— Amerikaliklar o‘qituvchi bo‘lishni ko‘pam xohlayverishmaydi. O‘qituvchiga ehtiyoj ko‘p, lekin o‘qituvchi bo‘lishni istaydiganlar kam. Keyin bu yerda o‘qituvchiga hamma ham va doim ham rahmat aytavermasligi mumkin.Masalan, Turkiyada ishlaganimda o‘qituvchini juda yuqori darajada hurmat qilishardi. Do‘kon yoki boshqa bir joyga borganimda ham narsaning sarasi o‘qituvchiga beriladi. Amerikada esa o‘zing ich-ichingdan xohlaganing, sevganing, vijdoning istagani uchun bu kasbni tanlaysan.O‘zbekistondagi maktabga direktor bo‘lsa...— Avvalo maktab imkoniyatlarini o‘rganib, shu maktabning nimaga ehtiyoji borligini o‘rganar edim. Keyin o‘quvchilar nimalarni xohlaydi, ularning bilim darajasi va qobiliyatlari bilan tanishib chiqish ham juda muhim. Uchinchidan, kuchli o‘qituvchilar jamoasini shakllantirish ham maktabning muvaffaqiyati uchun asos bo‘ladi.Agar O‘zbekistonga taklif qilishsa, bajonidil yordam qo‘lini cho‘zaman. Ta’limiy dasturlarni tuzishda ham qatnashgan bo‘lardim. Amerikada butunlay qolish niyatimiz yo‘q. Turmush o‘rtog‘im ham bu fikrni qo‘llab-quvvatlaydi.Zuhra Abduhalimova, jurnalist"
https://kun.uz/uz/news/2022/10/12/qorqinch-bilan-yashayotgan-ona-bolamning-vaqti-kam-qoldi,2022-12-01 20:20:35.278514,"Sunnatilloga murakkab tashxis qo‘yilgan – osteosarkoma. Uning o‘ng oyog‘i boldir suyagida saraton xastaligi aniqlangan kundan beri oilaning tinchligi yo‘qolgan. Sunnatilloning otasi umumta’lim maktabida o‘qituvchilik bilan oila tebratayotgan edi. Ammo vaziyatning bunday tus olishi uni ishidan voz kechishga majbur qildi. Chunki nomi ham qo‘rqinchli bu dardning kelishi oson bo‘lsa-da, ketishi mushkul edi. Avvaliga Moskva shahrida o‘tkazilgan tekshiruvlar tashxisning aniqligini ko‘rsatdi. Ammo u yerda davolanish uchun imkoniyatlari yetmaganligi sabab O‘zbekistonga qaytishdi.Bir muddat davolangach, farzandi hayoti uchun hech narsani ayamagan ota bor-yo‘g‘ini to‘plab, kira qilib ro‘zg‘or boqayotgan avtomobilini ham sotib Hindistonga ketishadi. Qaytadan o‘tkazilgan tekshiruvlar zudlik bilan operatsiya o‘tkazilishi kerakligini isbotlaydi.“Bor-budimizni sotib, umid bilan borgandik Hindistonga. O‘sha yerdan bolamni o‘z oyog‘ida yurgizib kelaman deb niyat qilgandim. Afsus, mablag‘imiz yetmasdan yana ortga qaytdik.Bizda judayam vaqt kam qoldi. O‘g‘limni omon-eson operatsiya qildirib kelishimda, saratondan saqlab qolishimda yordamingizni ayamang. Bolam sportga qiziqardi, bolaligidan tinimsiz shug‘ullanardi”, - deya vatandoshlaridan ko‘mak so‘raydi bemorning onasi Dilso‘z Yusupova.Ayni paytda Sunnatillo Respublika bolalar milliy tibbiyot markazida davolanmoqda. Tajribali shifokorlarning sa’y-harakati bilan bolaning ahvoli yomonlashishdan saqlab turilibdi. Ammo bu harakatlar ham kun kelib foyda bermasligi mumkin. Bir insonning hayotini saqlab qolish, uning yaqinlariga katta ne’matni taqdim etish ham baxt aslida. Shu himoyaga qodir yaxshilar oramizda bisyor.Sunnatillo Yusupovga oid ma’lumotlar:O‘zkard: 8600 0201 5867 3595 qarindoshi Bobur Abdumajidov nomidaManzil: Farg‘ona shahri, “Do‘stlik” MFY, Moturidiy ko‘chasi, 28 uy, 43 xonadon."
https://kun.uz/uz/news/2022/10/12/ijarachilarni-haydab-chiqarish-boshlandi-bunda-har-doim-ham-mulkdor-aybdormi,2022-12-01 20:20:37.002804,"Shunday manzara tasvirlangan kamida ikkita videolavha tarqaldi va ko‘pchilikning qalbini larzaga soldi. Birinchisida nogiron farzandi bor ayolning ijara uydan haydab chiqarilishi aks etgan. Yetib kelgan homiylar bir necha oyga pul to‘lashga tayyor ekanliklarini bildirsalar ham uy egasi fikrida qat’iy turib oladi.Ikkinchisi yanada qiziq, ko‘rinishidan talaba qizlar hali yashash uchun ikki kun muddatlari borligini, o‘sha boshqalar beradigan qimmat narxni berishga tayyor ekanliklarini aytsalar ham, uy egasi haydashda davom etadi, hatto olingan pullarni sochib, buyumlarni tepib yuboradi (Ma’lumot uchun, keyinchalik bu lavha teatrlashtirilgani ma’lum qilindi, ammo bu muammo yo‘qligini anglatmaydi).Ijtimoiy tarmoqlar foydalanuvchilari har ikki uy egasiga nafratlarini berkitishmayapti, insofga chaqirishyapti va hatto bo‘ralatib so‘kishyapti ham. Ijarada yashovchilarning huquqlari himoyalanmagani, narx-navo haddan ziyod oshib ketgani bilan hech kim shug‘ullanmayotgani, davlat jarayonga mutlaqo aralashmayotganidan shikoyat qilayotganlar talaygina.Shunday vaziyatda taniqli diniy ulamo Mubashshir Ahmadning kichik hikoyasi xorij va bizdagi bu masaladagi tafovut qay darajada ekanini ko‘rsatib qo‘ydi.“Turkiyada bir tanishimizga kvartira sotib oldik. Pulini to‘laganimizda bilsak, uy ichida ijarachi bor ekan. Ular uy topgunimizcha shu yerda yashaymiz, deb turib oldi. Na sotuvchi va na xaridor ijarachini ko‘ndirolmadik. Turkiya qonunlari ijarachini qattiq himoya qilar ekan. Advokatlar agar sudlashsangiz olti oylarda chiqarishingiz mumkin, dedi. Ikki tomon yalinib-yolvorib bir oy deganda zo‘rg‘a chiqardik. Bunday muvaffaqiyatga erishish uchun ijarachining yuklarini yangi uyiga tashib bermadik xolos. Boshqa hamma yaxshilikni qildik. Ijarachi ham turk emas, chet ellik edi.U yerda ijarachi ko‘chada qolib ketmasligi uchun hamma qonuniy chora ko‘rilgan ekan. Uy egasi ijara narxini xohlagan paytda oshira olmaydi. Yilda faqat 25 foizgacha oshirishi mumkin ekan. To‘lovlar faqat lirada hisob qilinadi. Inflatsiya bo‘lsa ham uy egasi emas, chet ellik ijarachi yutadi. Xullas, xonadonda uy egasidan ko‘ra, ijarachining haqqi ko‘proqdek tuyuldi menga.Bizda ham ijarachi huquqlarini himoya qiladigan ana shunday qonuniy asoslar yaratilishi kerak. Bunday krizis davrlarda parlament ham tezkor ishlashi lozim”, – deya yozdi Mubashshir Ahmad ijtimoiy tarmoqdagi sahifasida.Xo‘sh, nega O‘zbekistondagi ijara bozor bu qadar yovvoyi, kapitalistik qonunlar asosida ishlamoqda?Avvalo huquqiy asoslarga yuzlansak. Ko‘pchilik o‘ylaganidek O‘zbekistonda ijarani tartibga soluvchi qonun yo‘q emas, bor bunday qonun. U hatto ancha qadimiy qonunlarimizdan biri. Keyinchalik ayrim o‘zgartish va qo‘shimchalar kiritilgan bo‘lsa-da, “Ijara to‘g‘risida”gi O‘zbekiston Respublikasining qonuni anchadan buyon amalda – 1991 yil 19 noyabrda qabul qilingan. Faqat uning qay darajada ishlayotgani katta so‘roq ostida.Bu qonunda ijaraga oluvchining ham huquqlari yetarlicha o‘z aksini topgan. Jumladan:Ya’ni qonunchiligimizga ko‘ra uy egasi istagan paytida ijarachini haydab chiqarib yubora olmaydi. Agar ijara shartnomasi tuzilgan bo‘lsa, uning muddati yakunlanishi shart. Tuzilmagan taqdirda ham faqat sud qarori asosida, ijarada yashovchi uyni ixtiyoriy tark etishni istamasa, MIB aralashuvi bilangina chiqarib yuborilishi mumkin. Lekin bunday holda mulk egasi ham 1,5 mln so‘mdan 3 mln so‘mgacha jarimani to‘lab qo‘yishiga to‘g‘ri keladi.Unda nega qonuniy asos bo‘laturib, sud-huquq tizimi orqali huquqlarni himoya qilishi mumkin bo‘lgani holda bu qadar muammolar kelib chiqmoqda?Hammasining asosiy sababi – bozorda talab va taklif mutanosib emasligida, talab karrasiga oshib ketgani va taklif yildan yilga kamayib borayotganida. Toki ijaraga beruvchi bu faoliyatdan manfaatdor bo‘lmas ekan, boshqa har qanday mahsulot yoki xizmat singari xaridorni, bu o‘rinda ijara oluvchini izlamas ekan, bozorda taklif talabdan osha olmasa ham yaqinroq kelmas ekan, hech narsa o‘zgarmaydi. Insofga chaqirish, shafqat so‘rash bilan tizimli muammo hal bo‘lib qolmaydi.Nima qilmoq kerak, qanday muammolar vaziyatni taranglashtirmoqda?1. O‘zbekistonda turar joy ijarasi biznes sifatida shakllanmagan. Ya’ni faqat yoki asosan shu bilan shug‘ullanadigan mulkdorlar sinfi, tadbirkorlik sub’yektlari yo‘q, ko‘rmaganmiz. Holbuki butun dunyoda ijara muntazam daromad beruvchi tadbirkorlik turi sifatida qaraladi va ko‘chmas mulklarga katta mablag‘lar tikiladi. Faqat ijaraga berish maqsadida yirik ko‘p qavatli uylar quriladi, ularda bahosi turlicha bo‘lgan xonadonlar tayyorlanadi. Buning ortidan bozorda taklif ko‘payadi. Davlat ham mana shu o‘rinda aralashishi, budjet asosida shunday uylar qurishi mumkin. Ammo bunda achchiq tajribani unutmaslik lozim – davlat yaxshi tadbirkor bo‘la olmaydi;2. Ijara daromadi ham qonuniy, ham diniy jihatdan halol bo‘lsa-da, ijaraga oluvchi aksariyat hollarda norozilik bilan to‘laydi. Bu masaladagi bahslarda odatda ijaraga beruvchi aybdor sifatida olabo‘jidek ko‘rsatiladi, “insofsiz, besh qo‘lini og‘ziga tiqqan” degan ta’riflarning barchasi unga qaratiladi. Bunday munosabat bozordagi bor o‘yinchilar safining muntazam qisqarishiga sabab bo‘lyapti, taklif yanada kamayyapti.Ko‘pchilik bu vaziyatda davlat aralashuvini istaydi. Ammo xususiy mulk konstitutsion kafolat ostida, uning egasi istaganicha tasarruf etadi. Mulk egasini nimagadir majburlash qonunlarga ham, xalqaro obro‘ga ham to‘g‘ri kelmaydi. Faqat rag‘batlantiruvchi mexanizmlarni kuchaytirish bilangina natijaga erishish mumkin;3. Ko‘pchilik huquqiy munosabatlarda himoya bo‘lishi uchun ijara shartnomasi tuzish zarurligini ta’kidlaydi. Bu albatta to‘g‘ri, ammo reallikdan yiroq. Aslida ijara shartnomasi har ikki tomon manfaatiga xizmat qiladi. Ammo bizda bu ijaraga oluvchining ortiqcha talabi sifatida qabul qilinadi. Ijaraga beruvchida shundoq ham tanlov imkoniyati ko‘p bo‘lgani uchun ortiqcha qog‘ozbozlikni so‘ramaydigan, xarajatga tushirmaydigan va haqini talab qilavermaydigan xaridorni tanlab oladi, qonunni va huquqlarini pesh qilaveradiganlardan nariroq yurishga harakat qiladi. Ijara rasmiy shaklda tuzilishi kerakligi haqidagi qoidaga amal qilinmasligida ham yetarlicha muammolar kelib chiqadi. Bu borada byurokratiya maksimal yo‘qotilgan, istagan odam bir necha daqiqada shartnomani rasmiylashtirishi mumkin;4. Ijaraga yashovchilarning aksariyati muhtojlar, biroq ularga ko‘mak beruvchi homiylik harakatlari deyarli kuzatilmaydi. Har xil niyat bilan olib qo‘yilgan, lekin bo‘sh turgan uylar juda ko‘p. Ammo ortiqcha mulkini bepul berib qo‘ygan, to‘lovlarga ehson qiladigan, talabalarga boshpana taklif qilganlarni uchratmaymiz. Holbuki rivojlangan davlatlarda bunday xayriya ishlari ancha rivojlangan, talabalar hatto talash bo‘lishadi;5. Ijara bahosi balandligining muhim ildizlaridan biri uy-joylar narxining daromadlarga nisbatan qimmatligi, ipoteka bozorining hanuz falaj ahvoldaligi. Juda ko‘pchilik, aniqrog‘i hamma ijaraga to‘lab yurgan pulini sal ko‘proq qilib bo‘lsa-da, kelajakda o‘ziga qoladigan uyga to‘lashni istaydi. Lekin amalda unday taklif yo‘q, bori ham noreal. Ko‘chmas mulkni qimmat narxda sotib olgan mulkdor uni arzonga berishi mantiqqa to‘g‘ri kelmaydi;6. Taranglik poytaxt Toshkentda ayniqsa jiddiy. Buning ildizi umumiy ijtimoiy/iqtisodiy muammolarda. O‘zbekistonda barcha sohalar o‘ta markazlashgan, yoshlarga o‘z salohiyatlarini namoyish etish, ish topish, o‘qish kabi masalalarda hech bir shahar Toshkentga qisman bo‘lsa-da muqobil bo‘la olmaydi. Bundan tashqari boshqa hech qayerda yo‘q doimiy kommunal ta’minot (svet, gaz, suv va hatto issiq suvning muntazamligi) poytaxtga intilishni yanada kuchaytiradi. Ayni paytda chetdan kelayotganlarning aksariyati Toshkentni manzil tutayotgani murakkablikni oshirmoqda.Bugungi kunda poytaxtda 300 dollarga ijara uy topish deyarli ilojsiz, 400 dollarga muammo, 500 dollarga tanlov imkoniyati cheklangan bo‘lib qoldi. Faqat 600 dollar va undan yuqori segmentda haqiqiy bozor qonuniyati qisman ishlayapti, ya’ni ijara beruvchi o‘zi qiziqib xaridor qidiryapti. O‘zbekistondagi o‘rtacha daromadlarga nisbatan olinganda bu narx o‘ta qimmat. Er-xotin birga ishlagan taqdirda ham topganini faqat ijaraga to‘lashiga to‘g‘ri keladi.Ijara qiymatining oylik daromadga nisbatan hajmi butun dunyoda o‘ziga xos indeks hisoblanadi. Bu borada norasmiy tarzda umumqabul qilingan ko‘rsatkich bor – agar inson o‘z daromadining 30 foizini ijara uchun sarflasa, o‘zini iqtisodiy jihatdan mustaqil hisoblashi va oilasi budjetini rivojlantirish imkoniyatiga ega bo‘lishi mumkin. Agar ijara oylik daromadning 40 foizidan oshsa, og‘irlik qila boshlashi, 50 foiz va undan yuqori ko‘rsatkichlarga chiqishi insonni murakkab vaziyatga tushirishi hisoblab chiqilgan. Toshkentda esa bu borada kritik nuqtadan ham o‘tib ketildi.Abror Zohidov"
https://kun.uz/uz/news/2022/10/11/bir-oy-ichida-7-ayol-qotillik-qurboniga-aylandi-masullar-esa-sukutda,2022-12-01 20:20:38.427177,"25 avgust. Quyi Chirchiqda 24 yoshli ayol ikki farzandi ko‘z oldida turmush o‘rtog‘i tomonidan o‘ldirildi.6 sentabr. Jizzax viloyati Zarbdor tumanida ayol 39 yoshli eri tomonidan o‘ldirildi. 3 farzand yetim qoldi.2 sentabr. Yana Jizzax viloyatining G‘allaorol tumanida 4 farzandning onasi 40 yoshli eri tomonidan urib o‘ldirildi.12 sentabr. Andijon viloyati Izboskan tumanida 22 yoshli ayol va uning onasi kuyovi tomonidan pichoqlangach vafot etdi.16 sentabr. Farg‘ona viloyati Dang‘ara tumanida ayol spirtli ichimlik iste’mol qilgan eri tomonidan pichoqlanib vafot etdi.1 oktyabr kuni yana Farg‘onada kelin qaynotasi tomonidan nimtalandi.Bu – yaqin kunlarda zo‘ravonlik qurboni bo‘lgan, ya’ni o‘ldirilgan ayollar ro‘yxati. Dahshatli ro‘yxat, to‘g‘rimi? Bular bizga ma’lum bo‘lganlari – bilmaganlarimiz ham bo‘lishi mumkin.Xo‘sh, biz o‘z ayollarini himoya qilolmaydigan millatmizmi? Yo‘q, aksincha bizda xotin-qizlar huquqlari va ularning turmush tarzini yaxshilash uchun tuzilgan tashkilotlar shunchalar ko‘pki, ko‘rgan kishida bu davlat ayollari malikalarday yashasa kerak degan fikrni uyg‘otadi.Kun.uz shu maqsadda tashkillashtirilgan tashkilotlar ro‘yxatini tuzdi:Oila va xotin-qizlar davlat qo‘mitasiXotin-qizlarni himoya qilish, ularning jamiyatdagi rolini oshirish, zo‘ravonlikka qarshi keskin kurashish maqsadida tashkil etilgan. Respublika bo‘ylab 1000 ga yaqin xodimlar faoliyat yuritadi.Masofadan turib hisobotlar taqdim etish hamda video-konferens-aloqa shaklida yig‘ilishlarda ishtirok etish imkonini beruvchi planshetlar berilgan. Bino va inshootlar bilan ta’minlangan, qo‘mita xarajatlariga davlat budjetidan pul ajratiladi.Senatning Xotin-qizlar va gender tenglik masalalari qo‘mitasiShaxsan Shavkat Mirziyoyev ko‘rsatmasi bilan tashkil etilgan qo‘mitada ham katta jamoa ishlaydi. Qo‘mita zimmasiga ayollar huquqlari kamsitilishining barcha shakllariga barham berish bo‘yicha umume’tirof etilgan xalqaro normalarni milliy qonun hujjatlariga implementatsiya qilish yuzasidan takliflar ishlab chiqish, gender tenglik masalalari bo‘yicha O‘zbekiston Respublikasi qo‘shilgan xalqaro hujjatlar normalarining amaliyotga joriy etilishi hamda unda belgilangan tavsiyalar ijro qilinishi yuzasidan monitoring olib borish vazifasi ham yuklatilgan.Qonunchilik palatasining Oila va ayollar masalalari bo‘yicha komissiyasiOliy Majlis Qonunchilik palatasi huzurida oila va ayollar masalalari bo‘yicha kattagina guruhdan iborat komissiya tuzilgan bo‘lib, o‘z faoliyati to‘g‘risida har 6 oyda hisobot berib boradi.Xotin-qizlarning jamiyatdagi rolini oshirish, gender tenglik va oila masalalari bo‘yicha respublika komissiyasiRespublika miqyosidagi bu katta komissiyaning nomi shu yil boshida o‘zgargan. Avvalgi nomi – Respublika Gender tenglikni ta’minlash masalalari komissiyasi edi.Senat kengashining qarori bilan, komissiyaga xotin-qizlarning jamiyatdagi rolini oshirish, xotin-qizlar va erkaklar o‘rtasida gender tenglikka erishish, oilani mustahkamlashga qaratilgan davlat siyosatini amalga oshirishda ishtirok etish vazifasi yuklatilgan.Bundan tashqari, komissiya gender tenglikni, xotin-qizlar huquq va qonuniy manfaatlarini ta’minlashga qaratilgan qonunchilik hujjatlari ijrosi ustidan tizimli nazoratini amalga oshiradi va bu haqida O‘zbekiston respublikasi Oliy Majlis Senatiga ma’lumot kiritib boradi.Ayollarning bugungi ahvoli haqida to‘g‘ridan to‘g‘ri Senatga axborot kirituvchi bu komissiyaning qanday axborot taqdim etayotgani bizga juda qiziq.“Oila” ilmiy-amaliy markaziOilaning pedagogik, psixologik, ijtimoiy-psixologik, etnopedagogik, etnopsixologik muammolarini o‘rganish hamda rivojlanish istiqbollari bo‘yicha taklif va tavsiyalar tayyorlash bilan shug‘ullanadigan bu markaz ham hamon jimlikda. Bu yerda ham viloyat, shahar, tumanlardan tashqari markaziy tuzilmaning o‘zida 26 nafar xodim bor.Markazda avtomobil ajratilgan, davlat budjetidan moliyalashtiriladi.“Oila va xotin-qizlar” ilmiy-tadqiqot institutiAvvalgi nomi “Mahalla va oila” ilmiy-tadqiqot instituti edi. Institutga 3 ta, jumladan, 2 ta yengil va 1 ta navbatchi avtotransport vositasini saqlash uchun limit ajratilgan, 34 nafar xodimi bor.“Gender adolat yetakchisi” jamoasiSenatning Xotin-qizlar va gender tenglik masalalari qo‘mitasi qoshidagi “Gender adolat yetakchisi” jamoasi tuzilib, unga 80 nafar yosh saralab olingan. Bu jamoa ham yig‘ilish o‘tkazishdan boshqa biror natija qayd etmagan.Xotin-qizlarning bandligini ta’minlash va salomatligini mustahkamlash markazlariOila va xotin-qizlar davlat qo‘mitasi tomonidan tuzilgan bu markazlarga katta miqdorda mablag‘lar ajratilgan.“Oqila ayollar” harakatiBu yangi harakat Oila va xotin-qizlar davlat qo‘mitasi qoshida tashkil etildi. Harakatning vazifasi ayollar, ayniqsa, yosh qizlarga oilaga va vatanga sadoqat, fidoyilik, tashabbuskorlik tuyg‘ularini singdirish, “odobli qiz” va “ma’rifatli ona” qiyofasini shakllantirishga qaratilgan chora-tadbirlarni amalga oshirishdan iborat. Ma’lumotlarga ko‘ra, hozir mahallalarda oqila ayollar ro‘yxati shakllantirilayotgan ekan.Shunday ro‘yxat bilan shakllantirilgan yana bir kengash esa yanada ajablanarli:Qaynonalar kengashi“Mahalla” xayriya jamoat fondi tomonidan tashkil qilingan “Qaynonalar kengashi” qiz uzatayotgan va kelin olayotganlar ro‘yxatini tuzib, ular bilan ishlaydi. O‘zbekistondagi 8 mingdan ortiq mahalladagi kengash 21 mingdan ziyod oilaning muammosini hal etgani aytilsa-da, oilalarda yosh ayollarning qurbon bo‘lishi ortib bormoqda.***Umuman bu ro‘yxatdagi hamma tuzilmalarning barchasiga budjetdan – xalqning pulidan maosh, mashinalar, binolar, hashamdor jihozlar ajratiladi. Ammo ular asosiy vazifasini bajarmayapti, ayollarni himoya qilmayapti.“Kasalini yashirsang, isitmasi oshkor qiladi” deganlaridek, tadbirlardagi gaplar o‘z yo‘liga, o‘ldirilgan ayollar, yetim qolgan bolalar ro‘yxati amalda nima ekanini isbotlab qo‘yyapti. Ichki ishlar idoralari esa bu masalada lom-mim demaslik yo‘lini tanlashganiga ancha bo‘lgan. Ayollar va bolalar himoyasiga birinchi shaylanishi lozim bo‘lgan bu idoralar bugun faqat statistika uchun jon kuydirishga qodir.Unutgan bo‘lsangiz eslatamiz, Xotin-qizlar qo‘mitasiga xotin-qizlar huquqlari va qonuniy manfaatlarini ta’minlash vazifasi hamda oilani mustahkamlash, xotin-qizlarni zo‘ravonlik va tazyiqlardan himoyalash bo‘yicha qonun hujjatlari yuzasidan taqdimnomalar kiritish huquqi ham berilgan.Nomi jarangdor, soni bor, sifati yo‘q bu tuzilmalarning qatorini yana davom ettirish mumkin, lekin ularning birortasi ayollar manfaati uchun xizmat qilmayapti. Saytlarida esa faqat o‘tkazilayotgan majlislar, hisobotlar, taqdimotlardan bo‘lak hech narsa topa olmaysiz.E’tibor bering: bunday tashkilotlar soni o‘ldirilgan ayollar sonidan ham ko‘p. Lekin hamma jim, hamma sukutda. Bu harakatsizlik, joy kuydirmaslik, tomosha qilishlik bizga juda-juda qimmatga tushyapti.Gulmira Toshniyozova, Kun.uz muxbiri.
Tasvirchi – Abduqodir To‘lqinov."
https://kun.uz/uz/news/2022/10/11/bir-kunda-16-km-yol-bosaman-maktabga-eshakda-qatnaydigan-bola,2022-12-01 20:20:39.963384,"Xatirchi tumanining Oqtepa qishlog‘i baland tog‘lar etagida joylashgan. Hovlilar ancha tarqoq: qo‘shni uyga borish uchun qir oshadigan joylar ham yo‘q emas. Qishloq bolalari maktabga turli masofadan goh piyoda, goh turli ulovda qatnashadi. Davlat Xursanov maktabga borish uchun har kuni erta tongda eshak bilan tog‘ oralab, 8 km yo‘lni bosib o‘tadi.  Davlat Xursanov Xatirchi tumanidagi 30-umumta’lim maktabining 10-sinf o‘quvchisi. U maktabga olisdan – tog‘lar orasidan eshakda qatnaydi. Akasi Shamshod Xursanov shu yil maktabni tamomlab, talaba bo‘lgan. Aka-uka yoshligidan bir eshakka mingashib, har kuni 16 km yo‘l bosganicha maktabga borib-kelishgan.Oqtepa qishlog‘idan 8 km olisda, qirlar bag‘rida 5 xo‘jalik istiqomat qiladi. Davlatning otasi Shakar aka Qorayev bu yerga 18 yil oldin ko‘chib kelgan.“Ikki o‘g‘lim va ikki qizim bor. O‘g‘illarim yoshligidan gohida eshak bilan, gohida piyoda maktabga qatnaydi. Katta o‘g‘lim shu yil talaba bo‘ldi. To‘g‘risi, bu xabarni eshitganimda yig‘lab yuborganman. Kichik o‘g‘lim ham keyingi yil maktabni tamomlaydi. U ham oliygohga o‘qishga kiraman deb harakat qilyapti.Bu yerda 5 xo‘jalik yashaymiz. Qishloqdan 7-8 km olis. Asosan chorvachilik bilan shug‘ullanishadi. Dehqonchilik ham qilamiz ro‘zg‘orga yarasha. Bozordan faqat choy, yog‘ va sovun sotib olamiz, qolganini o‘zimiz yetishtiramiz”, — deydi Shakar Qorayev. Davlat soat 6:30da maktabga qarab yo‘lga chiqadi va manzilga soat 7:45da yetib boradi. Qish kunlari u bu masofani piyoda bosib o‘tadi. Chunki izg‘irinli kunlarda eshakda yurib bo‘lmaydi, odam harakatsizlikdan sovqotadi. Davlatning ta’kidlashicha, u yozda tog‘ pistasi terib, 2 mln so‘mga yaqin mablag‘ topgan. U bu pulga mototsikl olmoqchi bo‘lgan. Lekin akasi kontrakt asosida o‘qishga qabul qilingach, fikridan voz kechib, topgan pulini akasiga bergan:“Yoshligimdan shu tog‘-u toshlar orasida o‘sib, katta bo‘lganman. 2-sinf paytimdan maktabga eshakda qatnayman. Bu eshagimni 5-sinfdan beri minaman. Bu yerda mashina yurolmaydi. Mashinada borish uchun qirning narigi tomonidan aylanish kerak. Bu ancha uzoq bo‘lib ketadi. Motosikl olish uchun tog‘dan pista terib, biroz pul yig‘gan edim. Akam o‘qishga kirgach, to‘plagan pulimni unga berdim. O‘zim fizika, matematika fanlariga qiziqaman. Shu yo‘nalishda o‘qishga kirish niyatim bor.50 boshga yaqin echkim bor. Tog‘da o‘zlari o‘tlab yuradi. 2-3 kunda bir borib, xabar olaman, to‘plab sanab kelaman. Shoqollar bor. Odamlar bo‘ri ham paydo bo‘lgan, deyishyapti. Agar echkilarga bo‘ri xujum qilsa, anchasini nobud qiladi. Shuning uchun ularni ko‘p tepaga chiqarmaymiz”.Ayni kunlarda tog‘da do‘lana pishgan payt. Davlatning aytishicha, u maktabdan qaytguncha yo‘lda do‘lana terib yeb, tabiat manzaralaridan bahra olib qaytadi. Buning ham o‘ziga yarasha gashti bor, deydi u.Oqtepa qishlog‘idagi 30-umumta’lim maktabida 200 nafarga yaqin o‘quvchi tahsil oladi. Maktabdagi ayrim o‘qituvchilar Xatirchi tumani markazidan – qariyb 30 kilometrdan qatnab ishlashadi.Maktab direktori o‘rinbosari Mardiqul Xushvaqtovning ta’kidlashicha, ta’lim maskaniga yangi o‘quv binosi zarur:“Qishlog‘imiz tog‘li hududda joylashgani uchun hovlilar ham ancha siyrak. Bolalar 3-4, hatto 7-8 km olisdan qatnaydi. To‘g‘ri, maktabimizda barcha sharoitlar bor. Ammo o‘quv xonasi yetishmaydi. Shu sababli darslar 2 smenada tashkil qilingan. Ikkinchi smenada darslar kech tugaydi. Qish kunlari qorong‘i bo‘lib qoladi va bu olisdan kelgan o‘quvchilarning uyga qaytishida qiyinchilik tug‘dirmoqda. Agar qo‘shimcha o‘quv binosi bo‘lsa, darslar bir smenada bo‘lardi va barcha o‘quvchi tushlikkacha o‘qib, to‘garaklardan so‘ng xavotirsiz uyiga qaytardi”. Maktab joriy yilgi “Tashabbusli budjet” loyihasining birinchi mavsumida g‘olib chiqqan va qo‘lga kiritilgan mablag‘ evaziga maktab atrofi o‘ralgan.Ruslan Saburov, Kun.uz muxbiriMontaj ustasi – Jahongir Aliboyev"
https://kun.uz/uz/news/2022/10/11/ssv-aholi-murojaatlari-fuqarolar-huzuriga-borib-ham-qabul-qilinmoqda,2022-12-01 20:20:41.545567,"Keyingi yillarda Sog‘liqni saqlash vazirligida aholi murojaatlari bilan ishlash tizimi takomillashtirilmoqda. Kelib tushgan har bir murojaat tezkor o‘rganilishidan tashqari, fuqarolarning poytaxtga kelishini kutmay, joylarga chiqib, ularni qiynayotgan masalalarni vazir va uning o‘rinbosarlari tomonidan eshitish hamda yechimini topish mexanizmi ham joriy etildi.Xususan, shu yil boshidan buyon hududlarda o‘tkazilgan sayyor tibbiy qabullarda Sog‘liqni saqlash vaziri 967 nafar fuqaro murojaatini bevosita tinglab, ularning aksariyatiga joyida amaliy yordam ko‘rsatildi. Qolaversa, vazirlikda «Ishonch telefoni» sifatida tashkil etilgan «1003» hamda barcha viloyatlardagi «1103» qisqa raqamli Sall-markaz’lar kun-u tun uzluksiz faoliyat ko‘rsatib, sog‘liqni saqlash tizimiga doir murojaatlarni qabul qilmoqda. O‘z navbatida, vazirlikning rasmiy veb-saytida Jivo ilovasi orqali fuqarolarning savollariga tezkor javob berish amaliyoti yo‘lga qo‘yilgan.Bundan tashqari, hozirgi kunda viloyatlar sog‘liqni saqlash boshqarmalari va barcha tuman (shahar) tibbiyot birlashmalarida murojaatchilarning o‘sha muassasa rahbari bilan to‘g‘ridan to‘g‘ri va tezkor aloqa qilishi uchun alohida telefon tarmog‘i o‘rnatilgan.Bu mexanizmga ko‘ra, murojaat egasi «Tezkor aloqa» telefoni go‘shagini ko‘tarishi bilan avtomatik ravishda o‘sha tibbiyot muassasasi mas’uli mobil raqamiga bevosita bog‘lanadi. Shu orqali mavjud muammoli masalalarni joyida, ya’ni tibbiyot muassasasining o‘zida yechish choralari ko‘riladi."
https://kun.uz/uz/news/2022/10/10/samarqandda-sodir-bolgan-ythda-piyoda-vafot-etdi,2022-12-01 20:20:42.910677,"Samarqand viloyati IIB axborot xizmatining xabar berishicha, 2022 yil 10 oktyabr kuni soat 20:15 larda Samarqand shahar Gagarin ko‘chasida odam o‘limi bilan bog‘liq yo‘l-transport hodisasi sodir bo‘lgan.Piyodalar yo‘lakchasidan o‘tayotgan piyodani Gagarin ko‘chasi bo‘ylab harakatlanib kelayotgan Volkswagen rusumli mashina urib yuborgan. Oqibatda, piyoda og‘ir tan jarohatini olib voqea joyida vafot etgan.Qayd etilishicha, hozirda holat yuzasidan Samarqand shahar IIO FMB tergov bo‘limi tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilib surishtiruv ishlari olib borilmoqda.Avvalroq, Samarqandda katta tezlikda harakatlanib yuk mashinasi ostiga kirib ketgan Matiz haydovchisi vafot etgandi."
https://kun.uz/uz/news/2022/10/10/mahallamizda-tezlik-cheklovi-8-kmsoat-xorijdagi-vatandoshlar-bilan-suhbat,2022-12-01 20:20:44.431899,"Dastlab Amerikada yashayotgan vatandoshimiz Feruza Abduazimova bilan bog‘landik. U 20 yildan beri AQShning Virjiniya shtatida yashaydi. Hozirda Vashingtondagi Jahon banki ofisida administrator lavozimida faoliyat yurityapti.Virjiniya va Vashingtondagi avtomobillarning harakatlanish tezligi— AQShda odamlar yashaydigan, bolalar yugurib yuradigan mahallalarda soatiga 5 mil (8 km/soat) yurish belgilangan. Uyimdan 5 daqiqa yurib, 8 qatorli keng yo‘lga chiqib olaman, u yerda avtomobillar o‘rtacha 45 mil/soat (72 km/soat) bilan yurishadi. Yana shunday katta yo‘llarimiz bor, ularda umuman odamlar ham yurmaydi, svetofor ham qo‘yilmagan, avtomobillar bemalol 90 mil/soat (144 km/soat)gacha ham harakatlanishi mumkin.Shuningdek, maktab bor ko‘chalardagi tezlik ham boshqacha, unda haydovchilar tezlikni 25 mil/soat (40 km/soat)dan oshirmasligi belgilangan. Maktab hududiga kirib, unga yaqinlashib borilgan sari yo‘l belgilari orqali shu tezlikda yurish kerakligi eslatiladi.Vashington – katta shahar; Virjiniyadan farqli o‘laroq, unda ko‘p qavatli uylar yo‘l yuzida joylashgan. U yerda ham odamlar yashaydigan hududlarda harakatlanish 5 mil/soat, ba’zi hududlarida o‘rtacha 35 mil/soat (56 km/soat) harakatlanish mumkin. Ko‘chalarga, unda qancha avtomobil harakatlanishi va aholi zichligiga qarab bu raqamlar o‘zgaradi.AQShda piyodalar, ayniqsa bolalar huquqi jiddiy himoya qilinadi— Piyodalar uchun, albatta, trotuarlar bo‘ladi. Hech qachon odamlar avtomobil yo‘llaridan yurganini ko‘rmaganman.Qolaversa, bolalarning xavfsizligini ta’minlash maqsadida o‘quvchilar har kuni ertalab belgilangan hududlardan maxsus avtobuslarda olib ketiladi. Bu yerda bitta maktabga 100-150 ta avtobus xizmat qiladi. Keyin bu avtobuslarda hamma bola o‘tirib ketishi shart, hech kim avtobus ichida turib ketmaydi. Agar bola sig‘may qolsa, keyingi avtobusda ketishiga to‘g‘ri keladi. Ya’ni bu yerda bolalar soni hisoblangan bo‘ladi.Mahalla ichlarida har bitta burilishda “to‘xta” belgilari qo‘yilgan bo‘ladi. To‘xtamasdan burilib ketish mumkin emas. Burilayotganimizda avtobus turgan bo‘lsa, bunday holatda to avtobus bolalarni olmaguncha hech kim qimirlamaydi. Shoshilyaptimi, boshqami, farqi yo‘q. Mabodo, qaysidir avtomobil yurib ketgan bo‘lsa, avtobus haydovchisi tegishli joyga qanday raqamli avtomobil yurib ketganini aytadi, keyin shu haydovchiga jarima solinadi. Umuman olganda, AQShda bolalarning huquqlarini himoya qilish uchun hamma narsa qilishadi.Velosipedlar va soatiga ijaraga olinadigan avtomobillar— Shahar joylarda odamlar asosan piyoda yoki velosipedda yurishadi. Chunki ular ishlaydigan ofisining yaqinida yashaydi. Bundan tashqari, Vashingtonda “parkovka” juda qimmat bo‘lgani, avtomobilni qo‘yishga joy yo‘qligi uchun ham aholining aksariyati avtomobil haydamaydi.Bundan tashqari, Vashingtonda metro varianti ham bor, lekin metro tez-tez buzilib qolgani, narxlari qimmat bo‘lgani uchun uncha ham chiqishmaydi. Shuning uchun ko‘proq velosipeddan foydalanishni afzal ko‘rishadi.Ammo shahardan chetroqlarda, misol uchun, Virjiniya, Merilendda velosipedda yurishganini uncha ham ko‘rmaymiz. U yerlarda ko‘proq soatiga ijaraga beriladigan avtomobillarni olishadi. Ya’ni bozorga yoki qandaydir mashg‘ulot, tezda bitadigan ishlarni bajarib kelish maqsadida soati uchun to‘lanadigan avtomashinalardan foydalanishadi.***Yo‘l harakati tezligi Janubiy Koreyada qanday?4 yildan beri Janubiy Koreya poytaxtiga yaqin Kyonggi viloyati Kvanju shahrida yashovchi Sirojiddin Matlabovning aytishicha, transportlarning qayerda, qancha tezlikda yurish haqidagi belgilari deyarli hamma ko‘chalarda bor.— Avtomobillar shahar ichida 60-70 km/soatdan oshmagan holda harakatlanishi kerak. Avtomagistral yo‘llarda esa 100 km/soat, maktab yoki bog‘chalarning yon atrofidagi tezlik 30 km/soatgacha deb belgilangan.Piyodalar uchun, albatta, alohida yo‘laklar qilingan. Issiq kunlarda yo‘ldan o‘tayotgan piyodalar quyoshda turib qolmasligi uchun chorrahalarga maxsus soyabon ham o‘rnatishgan. Qishda esa bekatlarga yo‘lovchilar isinib olishi uchun qiziydigan o‘rindiqlar qo‘yiladi. Sovuqqotgan odam bemalol isinib, keyin manziliga ketishi mumkin.Ko‘proq metro yoki avtobusdan foydalanishadi— Janubiy Koreyada avtomobili borlar avtomobilda, qolganlar esa ko‘proq avtobus yoki metrodan foydalanishadi. Chunki bu transport vositalari orqali nafaqat shahar ichidagi okruglarga, balki uning atrofidagi boshqa shaharlarga ham borish mumkin.Shunga qarab avtobuslar yashil, qizil yoki boshqa ranglarda bo‘ladi. Yashil avtobus shaharning ichida yuradi, qizillari esa yon-atrofdagi shaharlarga ham boradi. Shaharlararo yuradigan yana boshqa avtobuslar ham bor, unga chiqib Koreyaning istalgan shahriga borish mumkin.Narxlari quyidagicha: yashil avtobus 1 400 von (1 dollar), qizil avtobus 2 800 von (2 dollar). Shaharlararo yuradigan avtobuslarning narxi qayerga borishiga qarab turlicha.Metrolar juda xavfsiz, odamlarning relslarga tushib ketmasligi uchun platforma chizig‘ida oyna qilingan. Bu oynali eshik faqat metro poyezdi kelganida ochiladi.Shu bilan birga, odamlar velosipedda asosan ertalab jismoniy tarbiya qilish uchun, kechqurun yegan taomini hazm qilish uchun yurishadi. Koreyslar sog‘lom turmush tarziga juda qattiq amal qiladi. Kechqurun ovqatlanib bo‘lib, hech qachon yotishmaydi. Yo piyoda, yo yuqorida aytganimdek, velosipedda yurishadi.***Toshkent davlat yuridik universiteti, ayni vaqtda Yaponiyaning Doshisha universitetida grant asosida o‘qiyotgan talabasi Otabek Shodiyorovning aytishicha, Kyotoda maksimal 60 km/soat tezlikda yurish kerak.— Shaharning ayrim ko‘chalarida tezlik soatiga 40 km deb ham belgilangan. Magistral yo‘llardagi tezlik esa soatiga 100 kmni tashkil qiladi. Umuman olganda, Yaponiyada avtomobillar harakati xavfsiz. Baxtsiz hodisalar boshqa Yevropa mamlakatlari bilan solishtirganda, kamroq.Yo‘llar juda yaxshi saqlangan va belgilar xalqaro standartlarga mos keladi. Belgilarni yapon va ingliz tillarida o‘qish mumkin. Bu yerda yo‘llar tor, shunga tirbandlik bo‘lmasligi uchun svetoforlar ko‘p, ular tez-tez yonib turadi. Yaponiyada piyodalar svetoforlarga juda e’tiborli, o‘tadigan yo‘li 1-2 metr bo‘lsa ham, avtomobil kelmayotgan bo‘lsa ham, yashil chiroqni ko‘rmagunicha harakatlanmaydi. Hali qizildan o‘tgan yaponni ko‘rmadim.Umuman olganda, piyodalar uchun yaxshi sharoitlar yaratilgan. Deyarli hamma joyda ko‘zi ojiz, eshitishda nuqsoni bo‘lgan insonlar uchun alohida maxsus trotuarlar, belgilar qo‘yilgan. Svetoforlaridan ovoz ham chiqadi, maxsus signallari mavjud. Yashil, qizil yonishiga qarab tovushlar o‘zgaradi.Keyin bu yerda maktab yoki universitet bor ko‘chada chorraha bo‘lsa, YPX xodimlari, ba’zida volontyorlar turib, bolalarni yo‘ldan o‘tkazib qo‘yishadi. Masalan, yaqinda 2 nafar yoshi katta odam qo‘liga bayroqcha ko‘tarib olgan holda bir guruh bolalarni yo‘ldan o‘tkazib qo‘yganini ko‘rdim. Eng yoqqan jihati shu bo‘ldi.Kyotoda aholi faqat velosipeddan foydalanadi. U yerda velosipedlar bepul, avtobus va metro sal qimmatroq. Yoshdan tortib, yoshi ulug‘largacha velosipedda yuraverishadi.Dilshoda Shomirzayeva suhbatlashdi."
https://kun.uz/uz/news/2022/10/10/ikki-qurbon-va-pachoq-bolgan-tort-mashina-maxtumquli-kochasidagi-mudhish-yth-tafsilotlari,2022-12-01 20:20:45.955442,"“1992 yilda tug‘ilgan haydovchi boshqaruvidagi BMW rusumli, 10 M 666 PA davlat raqam belgili transport vositasi “Ashxobod” bog‘i tomondan “Texnopark” tomonga harakatlanib ketayotgan vaqtda boshqaruvni yo‘qotib, yo‘lni o‘rtasidan ajratuvchi devordan o‘tib qarama-qarshi tomonga chiqib ketadi. Yo‘lning bu tarafida o‘z yo‘nalishi bo‘yicha harakatlanib kelayotgan Nexia-3 rusumli transport vositasi bilan to‘qnashuv sodir qiladi. YTH oqibatida jami 4 ta mashina turli darajada shikastlangan”, deydi Toshkent shahar IIBB YHXB axborot xizmati rahbari Qahramon Xudoyberganov.Ma’lum bo‘lishicha, yo‘l-transport hodisasi oqibatida jiddiy jabrlangan Nexia-3 haydovchisi va yo‘lovchisi tez tibbiy yordam mashinasida Toshkent tibbiyot akademiyasi klinik shifoxonasiga olib boriladi. Biroq ko‘rsatilgan yordamga qaramay dastlab haydovchi, undan bir necha soat o‘tib yo‘lovchi vafot etadi.Holat yuzasidan Toshkent shahar IIBB Tergov boshqarmasi tomonidan Jinoyat kodeksining 266-moddasi 3-qismi bilan jinoyat ishi qo‘zg‘atilgan. Ayni paytda tergov harakatlari olib borilmoqda."
https://kun.uz/uz/news/2022/10/10/xushxabar-andijonning-quritilgan-koli-qayta-tiklanmoqda,2022-12-01 20:20:47.846658,"Andijon shahridagi “Nodirabegim” madaniyat va istirohat bog‘ida quritib yuborilgan ko‘l (sobiq komsomol ko‘li) qayta tiklanmoqda. Bu haqda Kun.uz muxbiri xabar beryapti.“Bu yerda avvallari juda obod maskan bo‘lgan. 3-4 yil oldin bir tadbirkorga berilgan ekan. Tadbirkor tomonidan tashlandiq holatga olib kelib qo‘yilgan. Juda achinarli ahvolda.Bog‘ hududi 16 gektar. Shundan 6 gektari – ko‘l. Viloyat hokimimizning tashabbusi bilan, hudud oldin qanday bo‘lgan bo‘lsa, shunday holatga keltiriladi. Undan-da zo‘r, odam kelib, madaniy hordiq chiqarib ketadigan maskanga aylantirilyapti. Uzog‘i 2 oyda katta o‘zgarish bo‘ladi”, – dedi Kun.uz bilan suhbatda viloyat hokimligi kotibiyat mudiri Iqboljon Tohirov.Uning aytishicha, bog‘ni viloyat hokimligi tasarrufiga o‘tkazish choralari ko‘rilyapti.Bu ko‘l quritib yuborilganiga o‘tgan oyda jamoatchilik faollari e’tibor qaratgan edi. Xususan, Kun.uz bir paytlar aholining sevimli maskani bo‘lgan hudud abgor holatga keltirib, ko‘l quritilgani haqida yozgandi.Surishtiruvimizda ma’lum bo‘lgandiki, Andijon shahar hokimining 2016 yil 7 dekabr kungi qaroriga asosan, bog‘ Toshkent shahrida faoliyat olib boruvchi “Green Land Invest” MChJga 10 yil muddatga (kelgusida muddatini uzaytirish sharti bilan) foydalanishga va rekonstruksiya qilishga berilgan.Bu qaror 2017 yil 30 yanvariga kelib bekor qilingan. Hokimning o‘sha sanadagi 28-sonli qaroriga ko‘ra, bog‘ bino va inshootlari bilan “Qurilish-lizing servis” MChJga berilgan.Bu kompaniya “O‘zMilliybank” AJ Shayxontohur tuman filialidan bog‘ni qayta rekonstruksiya qilish orqali dam olish maskani tashkil etish loyihasi uchun 14,5 milliard so‘m kredit olgan. Garov sifatida esa “Nodirabegim” madaniyat va istirohat bog‘i binolari qo‘yilgan.Lekin tashabbuskor tomonidan o‘ziga yuklatilgan vazifalar to‘liq bajarilmagani, olib kelingan attraksionlar va boshqalar talon-toroj qilingani aniqlanib, MChJ mas’ullariga nisbatan jinoyat ishi qo‘zg‘atilgan.Hozirda tergov davom etayotgani aytildi.Abduvali Qurbonov,
Kun.uz"
https://kun.uz/uz/news/2022/10/09/oyoqosti-bolayotgan-moratoriy-qarshida-24-tup-daraxt-kesib-tashlandi,2022-12-01 20:20:49.384496,"Qashqadaryo viloyati ekologiya boshqarmasi axborot xizmatining xabar berishicha, Qarshi shahar Ekologiya bo‘limi davlat inspektorlari tomonidan o‘tkazilgan navbatdagi reydlar davomida Qarshi shahar “Alisher Navoiy” MFY Gulmachit ko‘chasida yashovchi fuqaro tomonidan 24 dona daraxtlar kesib tashlangani aniqlangan.Daraxtlarning kesilishi yuzasidan Qarshi shahar “Alisher Navoiy” MFY Gulmachit ko‘chasi 3-uyda yashovchi fuqaro M.Q. dan tushuntirish xatlari yozma ravishda olinib, holatni joyida o‘rganish yuzasidan dalolatnoma rasmiylashtirilgan.Daraxtlarning noqonuniy kesilishi natijasida ""Ekologik nazorat to‘g‘risida""gi, ""Tabiatni muhofaza qilish to‘g‘risida""gi, ""O‘simlik dunyosini muhofaza qilish va undan foydalanish to‘g‘risida""gi bir qator qonun talablariga rioya etilmasdan qo‘pol ravishda buzilganligi holati tegishli tartibda qayd etilgan va tabiatga, o‘simlik dunyosiga 156 million so‘m miqdorida zarar yetkazilgani hisoblangan.Qayd etilishicha, fuqaro M.Q.ga nisbatan qo‘llangan 3 million so‘m jarima undirib olingan. Yetkazilgan zarar summasi rasmiylashtirilgan QV 0010509-raqamli bayonnomada aks ettirilgan. Shuningdek, 2022 yil 23 avgustdagi 27992535419915-sonli kareshok orqali maxsus bazaga kiritilgan.“Yetkazilgan zararni undirib olish maqsadida belgilangan ixtiyoriy to‘lov muddati berilgan. Ixtiyoriy undiruv muddati tugaganligi uchun, hozirda rasmiylashtirilgan hujjatlar huquq-tartibot organlariga taqdim etilib, majburiy undirish choralari ko‘rilmoqda”, deyiladi xabarda.Ma’lumot uchun, Vazirlar Mahkamasining 2019 yil 17 yanvardagi «Davlat o‘rmon fondiga kirmaydigan yerlarda daraxtlar va butalardan foydalanishni tartibga solish va ulardan foydalanish sohasida ruxsat berish tartibini yanada takomillashtirish to‘g‘risida»gi 43-sonli qarori bilan tasdiqlangan Nizomning 45-bandida daraxtlar va butalarni Davlat ekologiya qo‘mitasi organlarining xulosalari hamda mahalliy davlat hokimiyati organlari ruxsatnomalarisiz kesish noqonuniy hisoblanishi belgilangan.Prezidentning 2021 yil 30 dekabrdagi farmoni bilan O‘zbekiston hududida daraxtlarni kesishga moratoriy muddatsiz davrga uzaytirilgan, tartibni buzganlik uchun jarimalar 5 barobarga oshirilgan, yetkazilgan zarar 2 barobar qilib undirilishi belgilangan edi. Farmonda noqonuniy daraxt kesish holatlarini foto va videotasvirga olib jo‘natganlarga pul to‘lanishi ham ko‘zda tutilgan. Shunga qaramasdan, joylarda hamon noqonuniy daraxt kesish holatlari to‘xtamayapti."
https://kun.uz/uz/news/2022/10/09/samarqandda-katta-tezlikda-harakatlanib-yuk-mashinasi-ostiga-kirib-ketgan-matiz-haydovchisi-vafot-etdi,2022-12-01 20:20:50.849730,"Samarqand viloyati IIB axborot xizmatining xabar berishicha, 2022 yil 3 oktyabr kuni soat 8:10 larda M-37 Samarqand-Buxoro-Turkmanboshi avtomobil yo‘lining Samarqand shahri Qir mahallasi hududidan o‘tgan 40-kilometrida odam o‘limi bilan bog‘liq yo‘l-transport hodisasi sodir bo‘lgan.Matiz mashinasi haydovchisi tezlikni me’yordan oshirgan holda harakatlanib kelib, o‘zidan oldinda ketayotgan mashinani katta tezlikda o‘ng tomondan quvib o‘tgan.Ammo boshqaruvni yo‘qotib, yo‘l chetida turgan «ZIL» yuk mashinasi ostiga kirib ketgan. Oqibatda, Matiz haydochisi og‘ir tan jarohatlari olib, voqea joyida vafot etgan.Qayd etilishicha, hodisa yuzasidan Jinoyat kodeksining 266-moddasi 2-qismi bilan jinoyat ishi qo‘zg‘atilgan. Hozirda tergov-surishtiruv harakatlari olib borilmoqda.Avvalroq, Samarqand viloyati Nurobod tumanida katta tezlikda harakatlangan Nexia o‘zidan oldinda ketayotgan Damas mashinasining orqa qismidan urib yuborgan. Oqibatda Damas ag‘darilib, uning yo‘lovchisi halok bo‘lgandi."
https://kun.uz/uz/news/2022/10/09/navoiydagi-koloniyada-mahkum-oz-joniga-qasd-qildi,2022-12-01 20:20:52.359642,"Navoiy shahridagi beshinchi mintaqaviy hudud 4-son jazoni ijro etish koloniyasida mahkum vahshiylarcha o‘ldirilgani haqida xabarlar tarqaldi. Viloyat prokuraturasi holat yuzasidan rasmiy ma’lumot berdi.Aniqlanishicha, mahkum M.O. 7 oktyabr kuni soat taxminan 01:35 larda koloniya intizomiy bo‘linmasining 2-hujrasida o‘zining kiyimidan arqon yasab, yotish uchun mo‘ljallangan o‘rin joyidagi karavot temiriga o‘zini osib, o‘z joniga qasd qilgan.Mahkum M.O. 2018 yilning 30 avgustida jinoyat ishlari bo‘yicha Andijon viloyati sudi tomonidan Jinoyat kodeksining 25,97-moddasi 2-qismi «l» bandi, 60, 61-moddalari bilan aybdor deb topilib, 15 yil 1 oy muddatga ozodlikdan mahrum qilish jazosi tayinlangan. (Jinoyat kodeksining bir nechta moddalari bilan muqaddam 4 marotaba sudlangan.)Qayd etilishicha, holat yuzasidan Navoiy maxsus prokuraturasi tomonidan tergovga qadar tekshirish harakatlari olib borilayotgan bo‘lib, sud-tibbiyot ekspertizasi tayinlangan."
https://kun.uz/uz/news/2022/10/09/reportaj-toshkentdagi-yangi-talabalar-shaharchasida-hayot-qanday,2022-12-01 20:20:53.847169,"Sentyabrda talabalar uchun yotoqxona muammosi o‘rtaga chiqqach, shahar hokimining tashabbusi bilan Yangihayot tumanidagi “Tashkent Index” savdo majmuasi yotoqxonaga aylantirilgan edi. U yerda qanday sharoitlar bo‘lishi haqida Kun.uz dastlabki reportajida ma’lumot bergan edi. Oradan qariyb bir oy o‘tmoqda, xo‘sh, hozirda ikkinchi talabalar shaharchasiga aylangan joyda hayot qanday? Kun.uz'ning navbatdagi reportaji shu haqda.Toshkentda deyarli barcha OTM 5 kunlik ta’lim tizimiga o‘tgan. Demak, talabalarning aksariyati shanba kuni katta ehtimol bilan yotoqxonada bo‘lishi kerak. Shu umid bilan Yangihayot tumaniga talabalar bilan suhbatlashgani bordik. Ammo ko‘plab talabalar ishlagani yoki o‘zining boshqa yumushi bilan yotoqxonadan chiqib ketgan yekan.“Tashkent Index” savdo majmuasi turli bloklarga bo‘lingan va shunga qarab, qizlar va yigitlar A, B, C, D, E bloklarga joylashtirib chiqilgan. Undagi har bir xonada 5-7 kishi yashashi uchun sharoitlar qilingan.Toshkent shahar hokimligi ma’lumotiga ko‘ra, 10 kun ichida 3,5 ming nafar talaba uchun joy tayyorlangan. 20 sentabr holatiga ko‘ra, u yerga 1 681 nafar talaba joylashtirilgan.“Toshkent turin politexnika universitetining Metallurgiya yo‘nalishida o‘qiyman. Bizda birinchi kurslar uchun 12 sentabrdan o‘qish boshlangani uchun yotoqxonaga shu kuni kelib joylashdim. Sharoitlari yaxshi, biz faqat o‘qib, darsimizni qilsak bo‘ldi. Masalan, bu xonalarni, boshqa joylarni tozalab yurmaymiz. O‘zlari kelib, tozalab ketaverishadi. Xonalarimizda konditsioner o‘rnatilgan. Krovatlarimiz bor, unga choyshab, yostiq ham berishgan. Oshxonamizda ham hamma sharoitlar yaratilgan. Muzlatkich, gaz plitalar, mikroto‘lqinli pechlar berishgan.O‘zimning uyim Toshkent viloyati Bekobod tumanida joylashgani uchun “dush” va kirxonasiga borib o‘tirmayman.Transportga kelsak, yotoqxonadan oliygohimizgacha 1 soatlik yo‘l. Metroning 5-bekatigacha avtobusda 10 daqiqada yetib olamiz, boshida bir hafta avtobuslarning hammasi bepul bo‘ldi, keyinchalik bu o‘zgardi. Ba’zi avtobuslar standart narx, 1 400 so‘mga olib borib qo‘yishyapti. Ba’zilari esa pul so‘ramaydi. Qolgan 50 daqiqa metro va o‘qishga borishgacha ketadi. Kuniga avtobus va metro, borib qaytishimni hisoblasam, 6 ming so‘m sarflayman”, – deydi shaxsini ochiqlashni istamagan talaba qiz.Mirzo Ulug‘bek nomidagi Milliy universitet talabasi Gavhar Rasulovaning aytishicha, sharoitlar umuman olganda yaxshi, ammo kamchiliklar ham yo‘q emas.“Shu vaqtgacha universitetimizning yotoqxonasida yashaganman, uzoqda birinchi marta turishim. Kelganimizga ko‘p bo‘lmadi, lekin chiroq ikki marta o‘chdi. Birinchi martasiga ertalab ketib, shu bilan ertasi kuni keldi. O‘sha kuni rosa qiynaldik, dars ham qilolmadik. Ba’zi xonadoshlarimiz qarindoshinikiga ketdi, ba’zilari ko‘chaga chiqib, telefonini zaryadlab keldi. Ikkinchi martasiga yarim kuncha svetsiz o‘tirishga to‘g‘ri keldi.Issiq suv esa juda ko‘p o‘chadi. Hojatxonalarimizda umuman issiq suv yo‘q, dushda esa bir keladi, bir ketadi. Buning ustiga havo sovuq, qish kelyapti. Suv isitish qozonini yoqishga harakat qilamiz, yoqolmaymiz. Shunaqa qilib, issiq suv ololmaymiz. Lekin oshxona va kirxonamizda issiq suv bor”, – deydi u.Toshkent davlat yuridik universitetining 4-kurs talabasi bilan ham suhbatlashdik. Uning aytishicha, yo‘llarning uzoqligi va sharoitlaridan nolib, ko‘chib ketayotganlar ham bor.“To‘g‘risini aytsam, sharoitlari uncha yaxshi emas, “kvartira”ga chiqsammikan deyapman. Chunki har ikki-uch kunda suv ham, svet ham o‘chib qoladi. Nima sababdan o‘chishini esa bilmaymiz.Kir yuvish xonasi, oshxonalarning orasi ham juda uzoq, u yerdan bunisiga borguncha ham ancha vaqt ketib qoladi. Issiq dushdan chiqib, xonaga borishni esa gapirmasa ham bo‘ladi. Hali shamollamadim, lekin borib-kelishga sovuqlik qilyapti”, – deydi u.Yuvinish joyidan to xonagacha qancha vaqt ketishini bilish uchun sekundomerni yoqib, eng yaqin A blokdagi xonagacha borib ko‘rdik. Tezroq yurganda ham 2 daqiqa-yu, 58 sekundda yetib borish mumkin ekan. Undan uzoqroq B, C, D bloklardagi xonalarga borishga esa qancha vaqt ketishini taxmin qilsak bo‘ladi.Mirzo Ulug‘bek nomidagi Milliy universitetda matematika yo‘nalishi kechki ta’lim shaklida o‘quvchi yana bir talabaning aytishicha, o‘qishga ketishda avtobuslar bo‘ladi, ammo yotoqxonaga kelishda yo‘q.“Kechki ta’lim shaklida o‘qiganim uchun darsim 18:00da boshlanib, 20:50da tugaydi. Shuning uchun 1 soat oldin, 17:00da yo‘lga chiqaman, bu vaqtda avtobus bo‘ladi. Ammo qaytishimizda soat 22:00larga yaqin avtobusni topolmaymiz. Keyin majbur taksi to‘xtatib, 5 ming so‘mlarga yetib kelamiz”, – deydi Shohista To‘xtayeva.Qaytishda biz ham 143-sonli avtobusga o‘tirib, metroning 5-bekatiga bordik. Avtobus haydovchisining aytishicha, ular kechki vaqt 18:00-19:00gacha ishlamoqda. Talabalar ham bepul emas, doimgidek 1 400 so‘m bilan yetkazib qo‘yilmoqda (majmuadan metrogacha bepul avtobus qo‘yilishi aytilgan edi).Markazning ancha shahar chekkasida ekani, chiroq va issiq suvning o‘chib qolishi va avtobuslar grafigini hisobga olmaganda, qolgan sharoitlar yaxshi. Bu kamchiliklar tezroq bartaraf etilishi, eng muhimi yotoqxona muammosiga bir martalik emas, tizimli yechimlar topilishiga umid qilib qolamiz.Dilshoda Shomirzayeva,
Kun.uz muxbiri"
https://kun.uz/uz/news/2022/10/08/itlarga-shafqatsizlarcha-munosabat-olotda-jonivorlar-och-qoldirish-yoli-bilan-yoq-qilinmoqda,2022-12-01 20:20:55.377578,"Kun.uz’ga murojaat qilgan fuqaroning aytishicha, itlar Olot tuman obodonlashtirish bo‘limi xodimlari tomonidan suvsiz va ovqatsiz qoldirilgan. Maqsad — itlarni shu yo‘l bilan yo‘q qilish.Obodonlashtirish xodimlari bu ishini ""xizmat vazifasi"" deya izohlagan.Videolarda ochlikdan sillasi qurib, o‘limini kutayotgan ona it va uning atrofidagi chorasiz bolalarini ko‘rish mumkin. “Borib qutqarib oldim, yana bir kun qafasda och yotsa, o‘lardi”, deydi fuqaro. U bunday holatga 5-6 marta duch kelgan, bu holdan xabar topgach, obodonlashtirish bo‘limidan bir necha marta itlarni uyiga olib ketib davolagan. Ayrim itlarga dori berib o‘ldirilgan. Holat yuzasidan izoh olish maqsadida Olot tuman obodonlashtirish bo‘limi boshlig‘i Ubaydullo Qulliyev bilan bog‘landik.U vaziyatni izohlar ekan, tizimdagi muammolar tufayli shunday qilishga majbur bo‘lishayotganini aytadi.“Vaqtincha saqlash joyiga olib kelingan itlar odamlarni tishlagan. Holat rasmiylashtirilib, itlar olib kelib qo‘yilgan. Itlar olib kelinganidan keyin kasalmi yoki yo‘qligi aniqlanadi. Hozir davlat doriga pul bermaydi, demak qarovsiz itlarning hammasini dori berib yo‘q qilolmaymiz ham. Itlar ko‘payib ketgan, biz saqlashga majburmiz. Chunki birovni tishlagandan keyin kasal yoki quturgan it bo‘lsa, tekshirish uchun saqlanadi. Och saqlanganiga sabab shuki, vaqtincha itlarni saqlash uchun mablag‘ ajratilmaydi”, - deydi u.Qulliyevning qo‘shimcha qilishicha, itlarni o‘ldirish masalasi juda og‘riqli. Ilgari aholidan shikoyat tushsa, obodonlashtirish bo‘limlarining itlarni tutish brigadalari borib, dori berib ularni yo‘q qilgan. Hozir doriga ham pul ajratilmayapti.“Bir tomondan itlarni saqlash uchun sharoit ham yo‘q. Aholining murojaatini bajarmasak ham bo‘lmaydi. Yosh bolalarni qarovsiz itlar quvlaydi. Aholi norozi bo‘ladi. Shunday saqlamasak, odamlar ustimizdan ariza yozadi. Sizlar jurnalist bo‘lib, shu masalada yordam beringlar. Itlarni saqlash uchun talabga javob beradigan saqlash joylari tashkil qilish kerak. Mexanizm ishlab chiqilishi kerak”, - dedi obodonlashtirish bo‘lim rahbari.Uning gaplarini ekojurnalist Feruzbek Sayfullayev ham tasdiqlaydi.“Vazirlar Mahkamasining 2011 yil 8 iyuldagi 202-sonli qarorining 4-ilovasi bilan “Aholi punktlarida itlar va mushuklarni saqlash qoidalari” tasdiqlangan.Mazkur qoidalarga asosan: Tutib olingan itlar, zotidan qat’i nazar, 5 kun mobaynida saqlanadi va it egasi murojaat qilgan va itning uniki ekanligi (ro‘yxatga olish guvohnomasi, veterinariya guvohnomasi) bilan tasdiqlab, saqlash xarajatlari to‘langan taqdirda egasiga qaytarilishi mumkin. Ko‘rsatib o‘tilgan muddat tamom bo‘lgandan keyin tutib olingan, kasallik belgilari bo‘lmagan zotli itlar saqlash xarajatlari to‘langandan keyin manfaatdor shaxslarga beriladi. Bir o‘ylab ko‘ring, agar videolardagi itlarning egalari topilmasa, ularning taqdiri ayanchli o‘lim bilan yakun topadi?Vazirlar Mahqamasi tomonidan tasdiqlangan qarorda itlarni 5 kun saqlash uchun ularni boqishga kim mablag‘ ajratishi va o‘ldirish o‘ldirmaslik haqida biror narsa qayd qilib o‘tilmagan. Obodonlashtirish boshqarmasi qoshidagi brigada shu sababli itlarni turli yo‘llar bilan azoblab, qiynab o‘ldirishadi”, - deydi jurnalist.Eslatib o‘tamiz, Ma’muriy javobgarlik to‘g‘risidagi kodeksning 111-moddasiga ko‘ra hayvonlarga nisbatan shafqatsiz munosabatda bo‘lish, ya’ni ularni g‘arazli yoki boshqa past niyatlarda qiynoqqa solish yoki ularga azob berish, — 900 ming so‘mdan 1 mln 500 ming so‘mgacha miqdorda jarima solishga sabab bo‘ladi. Madina Ochilova tayyorladi
Operator va montaj ustasi Javohir G‘ayratov"
https://kun.uz/uz/news/2022/10/08/oylamay-ogiz-yirtish-qamoq-bilan-yakun-topdi-oqqorgonliklarni-junbishga-keltirgan-voqea-tafsilotlari,2022-12-01 20:20:56.901240,"Ichki ishlar organi rahbarlari odamlar oldiga chiqib, xodimining harakatlari uchun javob berishga majbur bo‘lishdi.Kun.uz manbalarining aytishicha, audioda alohida “hurmat” bilan tilga olingan ko‘plab oqqo‘rg‘onliklar og‘zibotir xodimni izlab uning uyigacha borishgan.Internetda uni otga sudratib jazolashni taklif qilganlar paydo bo‘lgan. Yigitning onasi o‘g‘lining beparda so‘zlari uchun jamoatchilikdan uzr so‘radi.Ko‘p o‘tmay Toshkent viloyati hokimligi hammamizni bo‘ralatib so‘kkan yigitning videosini tarqatdi. U axloqsiz qilmishi uchun xalqdan yig‘lab kechirim so‘rarkan, o‘sha paytda mast holatda bo‘lganini aytadi.“O‘sha paytda men mast holatda edim. Jahlim chiqib har xil so‘zlar bilan haqoratladim. Nimalar deganimni o‘zim ham bilmayman. Butun Oqqo‘rg‘on aholisidan, O‘zbekiston aholisidan bir umr kechirim so‘rayman. Bu ishlarimdan pushaymonman. Ota-onamdan ham kechirim so‘rayman”, degan u.Biroq audioda erkakning gapirish ohangi mast odamnikiga o‘xshamaydi. Aftidan u olomonning g‘azabidan qutulib qolish uchungina shu bahonani o‘ylab topgan yoki unga bu gapni kimdir o‘rgatgan.Holat yuzasidan bayonot bergan Toshkent viloyati ichki ishlar bosh boshqarmasi boshlig‘ining matbuot kotibi Bobur To‘laganov butun o‘zbekistonliklarni haqorat qilgan shaxs 2022 yilda profilaktika inspektori lavozimiga ishga qabul qilinganini tasdiqladi. Ma’lum bo‘lishicha, 30 yoshdagi xodim ko‘p o‘tmay xizmat faoliyati davomida o‘zini salbiy tomondan ko‘rsatgan, shu bois ichki ishlar xodimi degan nomga noloyiqligi va noo‘rin xatti-harakatlari sababli 30 avgust kuni ichki ishlar organlaridan bo‘shatilgan.2 oktabr kuni Oqqo‘rg‘on tuman prokuraturasi ro‘y bergan holat bo‘yicha Jinoyat kodeksining 277-moddasi 3-qismi ""g"" bandi bilan jinoyat ishi qo‘zg‘atgan, og‘zi shaloq sobiq xodim qamoqqa olingan.Deputat Rasul Kusherbayevga ko‘ra, bu voqea davlat xizmatiga kadr tanlashda jiddiy nuqson borligini ko‘rsatadi.“Xodim nomus chegarasidan o‘tib, butun o‘zbekistonliklarni bo‘ralatib so‘kdi, oqqo‘rg‘onlik erkaklarning or-nomusini yerga urdi. Ushbu holat davlat xizmatiga kadr tanlashda jiddiy nuqson borligini ko‘rsatmoqda. Ya’ni kadrning ma’naviy dunyosi, xulqi va muomala madaniyati qandayligiga qaralmaydigan ko‘rinadi.Inson qanchalik bilimli, uddaburon bo‘lmasin, ma’naviyati yuksak bo‘lmasa, ish olib borishda zo‘rlik va so‘kinishga tayanishi mumkin ekan. Bunday kadrning hech qanday qiymati yo‘q va undaylar davlat xizmatida bo‘lishi mumkin emas.Menimcha, bunga davlat xizmatiga kadr tanlovchi mas’ullar prinsipial qoida sifatida qarashlari kerak. Aks holda yer yuzida o‘zbekistonliklar o‘zlariga xizmat qiluvchi amaldorlarining so‘kishi ostida yashaydigan xalq bo‘lib qolaveradi”, deydi deputat.Oqqo‘rg‘ondagi voqea butun boshli bir hududni haqoratlash bilan bog‘liq ilk hodisa emas. O‘tgan yili Urgut tumanining Do‘stlik mahallasida yashovchi erkak G‘o‘s qishlog‘i ayollarini haqoratlagan video tarqalgan, sha’ni va qadr-qimmati qasddan tahqirlangan odamlar video muallifining tanobini tortib qo‘yish uchun uning uyiga bostirib borishgandi. O‘shanda ham so‘kong‘ich erkak qamoqqa tashlash orqali olomon g‘azabidan saqlab qolingandi.Keyinchalik qonunbuzar jinoyat ishlari bo‘yicha Urgut tuman sudi tomonidan Jinoyat kodeksining 139-moddasi 3-qismi «g» bandi, 140-moddasi 2-qismi va 276-moddasi 1-qismi bilan aybli deb topilgan hamda 2 yil muddatga ozodlikdan mahrum qilingan. "
https://kun.uz/uz/news/2022/10/08/chet-el-fuqarosining-tillalari-qaytarildi,2022-12-01 20:20:58.349074,"Majburiy ijro byurosining Toshkent tuman bo‘limi ish yurituvida, O‘zbekiston Respublikasi Vazirlar Mahkamasining 2009 yil 15 iyuldagi “Davlat daromadiga o‘tkaziladigan mol-mulklarni olib qo‘yish, sotish yoki yo‘q qilib tashlash to‘g‘risida”gi 200-sonli Qaroriga asosan jinoyat ishlari bo‘yicha Toshkent tuman sudining ijro varaqasiga asosan sudlanuvchi chet el fuqarosi N.R.ning ishi yuzasidan ashyoviy dalil deb e’tirof etilgan, Markaziy bank Qimmatbaho metallarni saqlash va ular bilan ishlash xizmatiga boyliklarni saqlash uchun qabul qilib olish dalolatnomasi bilan vaqtincha saqlash uchun topshirilgan, umumiy qiymati 56.835.650 so‘mlik jami vazni 95 gramm bo‘lgan zargarlik byumlar belgilangan tartibda N.R.ga qaytarish to‘g‘risidagi ijro hujjati bo‘lgan.Ijro ishi bo‘lim ish yurituviga kelib tushganidan so‘ng, O‘zbekiston Respublikasi “Sud hujjatlari va boshqa organ hujjatlari to‘g‘risida”gi Qonunning 23-moddasiga asosan ijro ishi yuritishni qo‘zg‘atish to‘g‘risida qaror chiqarilgan.Ushbu ijro hujjatini ijrosini ta’minlash maqsadida, bo‘lim tomonidan Markaziy bank Qimmatbaho metallarni saqlash va ular bilan ishlash xizmati rahbari nomiga yuqorida ko‘rsatilgan tovar moddiy boyliklarini Byuroning Toshkent tuman bo‘limi mas’ul xodimiga topshirish so‘ralgan. Tovar moddiy boyliklarini egasiga qaytarish jarayonida qiymati 56.835.650 so‘mlik umumiy vazni 95 gramm bo‘lgan 9 uzuk, 2 juft zirak va 1 dona toj (tilla qosh) zargarlik buyumlar belgilangan tartibda fuqaro N.R.ga tilxat asosida topshirilgan."
https://kun.uz/uz/news/2022/10/07/navoiy-viloyati-xtb-mansabdor-shaxslariga-jinoyat-ishi-qozgatildi,2022-12-01 20:20:59.854870,"Navoiy viloyati Xalq ta’limi boshqarmasi mansabdor shaxslari 822 dona kompyuter jamlanmasini 585,2 mln so‘mga qimmat narxda xarid qilib, budjet mablag‘larini rastrata qilish yo‘li bilan talon-toroj qilgani aniqlangan. Bu haqda Korrupsiyaga qarshi kurashish agentligi xabar berdi.Ma’lum qilinishicha, Navoiy viloyati hokimligining tegishli farmoyishi asosida viloyat Xalq ta’limi boshqarmasiga mahalliy budjet mablag‘lari hisobidan 2,6 mlrd so‘mlik jami 822 dona kompyuter jamlanmasi sotib olingan. Lekin shartnomada ushbu kompyuterlarning protsessorlariga o‘rnatilgan tezkor xotira sig‘imi “DDR4” deb ko‘rsatilgan bo‘lsa-da, ta’minotchi tashkilotlar “DDR3” sig‘imli tezkor xotira o‘rnatilgan kompyuter jamlanmalarini yetkazib bergan.  Agentlik xodimlari tomonidan holat hududga chiqib o‘rganilgan. Aniqlanishicha, Vazirlar Mahkamasining “Yoshlarni “Bir million dasturchi” loyihasi doirasida o‘qitish bo‘yicha qo‘shimcha chora-tadbirlar to‘g‘risida”gi 716-sonli qaroriga asosan Navoiy viloyatidagi 78 ta maktabga 7,6 mlrd so‘mga kompyuter sotib olish ko‘zda tutilgan va ularga aniq texnik talablar qo‘yilgan.Xalq ta’limi boshqarmasiga “C.C” MChJ va “M.B” MChJdan qiymati 2,6 mlrd so‘mlik 822 dona kompyuter jamlanmasi sotib olingan. Shundan, 1,1 mlrd so‘mlik kompyuterlar tender savdolari orqali hamda 1,4 mlrd so‘mlik kompyuterlar komissiya tartibida eng yaxshi taklif sifatida baholanib, xarid qilingan.Kompyuter jamlanmalari bo‘yicha o‘tkazilgan ekspertiza xulosasiga ko‘ra, Navoiy viloyati Xalq ta’limi boshqarmasi mansabdor shaxslari tomonidan xarid qilingan 822 dona kompyuter jamlanmasi 585,2 mln so‘mga qimmat narxda xarid qilinib, budjet mablag‘lari rastrata qilish yo‘li bilan talon-toroj qilingani aniqlangan.Bosh prokuratura huzuridagi Iqtisodiy jinoyatlarga qarshi kurashish departamenti Navoiy viloyati boshqarmasi tomonidan viloyat Xalq ta’limi boshqarmasi hamda “C.C.” MChJ va “M.B.” MChJ mansabdor shaxslariga nisbatan Jinoyat kodeksining tegishli moddalari bilan jinoyat ishi qo‘zg‘atildi.Andijon viloyati xalq ta’limi boshqarmasi boshlig‘i ham hibsga olindi"
https://kun.uz/uz/news/2022/10/07/xorijga-chiqish-pasportini-olmasdan-ham-grin-karta-oynasa-boladimi,2022-12-01 20:21:01.367230,"5 oktyabr kuni AQShning immigratsiyaviy xilma-xillik bo‘yicha viza dasturida yangi mavsum ochildi. Amerikada doimiy yashash huquqini olmoqchi bo‘lganlar 8 noyabrgacha lotereya saytida ro‘yxatdan o‘tishi mumkin.Bu yil ro‘yxatdan o‘tish uchun to‘ldiriladigan anketa savollari qisqargan. Savollar orasidan talabgorning pasport seriyasi va raqami, pasport berilgan mamlakat, pasportning amal qilish muddati haqidagi bandlar chiqarib tashlandi.Lotereyaning avvalgi yillardagi qoidalarida nomzodning aynan xorijga chiqish pasporti bo‘lishi kerakligi aniq yozib qo‘yilgan edi. Endilikda har qanaqa pasport ma’lumotlarini kiritish talabi bekor qilingani natijasida, O‘zbekiston fuqarolari dasturda qatnashish uchun qizil pasport olish majburiyatidan xalos bo‘ldi.Bu degani 2022 yildan boshlab o‘zbekistonliklar ID karta yoki mahalliy yashil pasport bilan ham grin-karta lotereyasini o‘ynashi mumkin. Qizil pasport esa keyinroq, yutuq chiqqan taqdirdagina kerak bo‘ladi va uni o‘sha paytda ham olsa bo‘ladi.Aslida 2019 yilgacha bo‘lgan davrda ham grin-karta o‘ynovchilardan pasport ma’lumotlari so‘ralmas edi. Bunaqa talab uch yil oldin, migrantlarni xushlamaydigan Donald Tramp prezidentligi paytida kiritilgan edi. Lekin 2022 yil fevral oyida AQSh federal sudi bu talabni noqonuniy deb topdi.Gap shundaki, bu lotereya – AQShga keluvchi immigrantlar orasida millatlar xilma-xilligini ta’minlash maqsadida yo‘lga qo‘yilgan. Bu dastur Amerikaga immigratsiya ko‘rsatkichlari tarixan kam bo‘lgan xalqlar vakillariga AQShga ko‘chib kelishga imkon beradi. Lekin bunday mamlakatlarda yashovchilarning hammasida ham pasport olishga puli bo‘lmasligi mumkin. AQSh hukumati esa hali lotereyada yutish-yutmasligi noaniq bo‘lgan millionlab odamlardan pasport talab qilib, ularning lotereya o‘ynash imkoniyatini cheklab qo‘ygan edi. Buning natijasida oxirgi yillarda dunyo bo‘ylab grin-karta o‘ynaydiganlar soni 23 milliondan 13 millionga kamayib ketdi. Federal sud shu va boshqa omillarni inobatga olib, hukumatning talabini lotereya haqida 1990 yilda qabul qilingan qonun mohiyatiga zid deb hisobladi.Qator manbalarning yozishicha, Diversity Visa anketasiga pasport ma’lumotlari haqidagi band yana qayta kiritilishi ehtimoli ancha past."
https://kun.uz/uz/news/2022/10/07/samarqand-shahrida-xalqaro-gastronomik-festival-boshlandi-fotogalereya,2022-12-01 20:21:02.783692,"Eng muhimi — tadbirga tashrif buyurgan xo‘randalar, mehmonlar va sayyohlar uchun xorijiy davlatlardan kelgan oshpazlar mahorat darslarini namoyish etmoqda.Ular orasida Saudiya Arabistoni Oshpazlarni rivojlantirish jamiyati asoschisi va boshqaruv raisi, Butunjahon bosh oshpazlar hamjamiyati uyushmasining (WACS) akkreditatsiyadan o‘tgan usta oshpazi Xoni Zayn Muhammad, tan olingan barbekyu mutaxassisi, xalqaro oshpazlik hakami, Rossiya Milliy oshpazlar gildiyasining va ko‘plab xorijiy professional uyushmalarning faxriy a’zosi Nikolay Baratov,  Qirg‘iziston oshpazlar uyushmasi raisi, xalqaro oshpazlik hakami Shuhrat Sharipov ham bor.O‘zbekistor Respublikasi Turizm va madaniy meros vazirligi, Samarqand viloyati hokimligi va O‘zbekiston oshpazlar uyushmasi tomonidan tashkillashtirilgan festivaldan ko‘zlangan maqsad O‘zbekistonning gastronomik salohiyatini keng targ‘ib qilish, gastronomik turizm yo‘nalishida xalqaro hamkorlikni rivojlantirish, milliy pazandalik an’analarini ommalashtirish orqali sayyohlar oqimini ko‘paytirishdir.Bugun ochilgan festival ertaga, 8 oktyabr kuni ham davom etadi va unda g‘oliblarni taqdirlash marosimi ham o‘tkaziladi.Kun.uz muxbiri Samarqand shahrining Islom Karimov ko‘chasida o‘tkazilayotgan Gastronomik festivaldan fotolavhalar taqdim etadi.Suratlarni Jahongir Aliboyev olgan."
https://kun.uz/uz/news/2022/10/07/ozbekneftgaz-kuz-kishga-yokilgi-zaxirasini-yetarlicha-yaratish-maqsadida-ishchi-guruhi-uzbekistan-gtl-zavodida-boldi,2022-12-01 20:21:04.222926,"Navbatdagi o‘rganish ishlari “Uzbekistan GTL” zavodida olib borilib, ishlab chiqarilishi yo‘lga qo‘yilgan yangi turdagi sintetik yoqilg‘i mahsulotlarni ishlab chiqarish joriy holatini o‘rganish, ularning sifati va standartlarga muvofiqligini doimiy nazorat qilish, mahsulotlarni saqlash, sotish hamda iste’molchilarga yetkazib berilishi bilan bir qatorda 2022/2023 yillar kuz-qish mavsumiga asosiy muhandislik kommunikatsiyalari, texnologik asbob-uskunalarini tayyorlash bo‘yicha amalga oshirilgan ishlar holati ham joyida o‘rganildi.Boshqaruv raisi boshchiligidagi “Ishchi guruh” a’zolari “Uzbekistan GTL” zavodining markaziy boshqaruv binosida joylashgan zamonaviy boshqaruv panellari orqali zavodning 11 mingga yaqin uskuna va asosiy ishlab chiqarish qurilmalarini sinxron ekspluatatsiya qilish texnologik tizimi bilan yaqindan tanishib chiqdi.Kuz-qish mavsumida to‘xtalishlar bo‘lmasligi hamda texnologik jarayonlarning bir maromda va xavfsiz amalga oshirilishiga mas’ul bo‘lgan mahalliy yosh smena muhandislari va mutaxassislarning boshqaruv jarayonlarining yanada innovatsion tarzda amalga oshirilishi yuzasidan fikr va mulohazalari tinglandi, bajarilgan ishlar sarhisob qilindi.Tashrif davomida Boshqaruv raisi kuz-qish mavsumini betalafot o‘tkazish, mahsulotlarning ishlab chiqarilishi miqdorlari va sifat ko‘rsatkichlari doimiy nazoratda bo‘lishiga doir topshiriqlar berildi.Shuningdek, sintetik dizel yoqilg‘isi ishlab chiqarish, saqlash holatlari o‘rganildi hamda sotish ishlari bo‘yicha amalga oshirilayotgan ishlar holati ham tahliliy ko‘rib chiqildi.Boshqaruv raisi “GTL” dizel yoqilg‘isi sotilishi boshlanganini ta’kidlab, qisqa muddat ichida jami 31 ming tonnaga yaqin sintetik dizel mahsuloti O‘zbekiston Respublikasi tovar-xomashyo birjasi savdosi platformasi orqali realizatsiya qilinganini e’tirof etdi. Qo‘shimcha ravishda, nafta mahsulotini ishlab chiqarish hajmini oshirishga doir vazifalar belgilab berildi.Boshqaruv raisi zavodning ishlab chiqarish sexlari boshliqlari va rahbar xodimlar ishtirokida ishchi yig‘ilish o‘tkazib, eng avvalo har kuni kuz-qish mavsumi davomida amalga oshirilishi rejalashtirilgan chora-tadbirlar bo‘yicha puxta tayyorgarlik ko‘rish, yig‘im-terim mavsumi davomida sintetik yonilg‘i mahsulotlarini ishlab chiqarilishi uzluksizligini ta’minlash bo‘yicha alohida vazifalarni belgilab berdi.Kuz-qish mavsumida iste’molchilarga o‘z vaqtida va sifatli yonilg‘i mahsulotlarni yetkazib berilishini bo‘yicha zaruriy ko‘rsatmalar berildi.Shuningdek, 2022/2023 yillar kuz-qish mavsumda korxonaning barcha asosiy muhandislik kommunikatsiyalari, texnologik asbob-uskunalari barqaror ishlashga tayyorlash bo‘yicha belgilab olingan chora-tadbirlarni belgilangan muddatlarda bajarilganligi hamda kuz-qish mavsumiga tayyorlik bo‘yicha “Pasport”lar shakllantirib “O‘zbekneftgaz” AJga taqdim etilganligi ta’kidlab o‘tildi.2022/2023 yillar kuz-qish mavsumida Respublika iste’molchilari va iqtisodiyot tarmoqlarini yoqilg‘i-moylash mahsulotlari bilan uzluksiz ta’minlash maqsadida korxona tomonidan belgilangan miqdorlarda zaxiralar yaratilganligi ma’lum qilindi.Qo‘shimcha ravishda “Uzbekistan GTL” zavodining to‘liq ish rejimiga o‘tilgani sabab, sintetik yoqilg‘i mahsulotlarining ishlab chiqarish hajmini bosqichma-bosqich oshirib borish hamda mahsulotlarning yuqori sifatda bo‘lishini ta’minlash kerakligi ham ta’kidlab o‘tildi.“O‘zbekneftgaz” AJ Matbuot xizmati"
https://kun.uz/uz/news/2022/10/07/qoshiqchi-davron-goipov-vafot-etdi,2022-12-01 20:21:06.259877,"7 oktyabr kuni afsonaviy o‘zbek rok-pop qo‘shiqchisi Davron G‘oipov 61 yoshida vafot etdi. Bu haqda suxandon va xonanda Tolibjon Isroilov o‘zining Instagram sahifasida ma’lum qildi.«Mamlakat yana bir afsonasidan ayrildi. Bugun o‘z tug‘ilgan kunida rok-pop yulduzi Davron G‘oipov olamdan o‘tdi. 61 yosh, biroz vaqtli edi-da. Alloh bilguvchi! Hozirgina jiyani bilan gaplashdim, janoza va dafn Xorazmda bo‘lar ekan», — deb yozadi u.Davron G‘oipov 1961 yilning 7 oktyabrida Urganch shahrida O‘zbekiston SSR kommunistik partiyasining Qashqadaryo viloyati qo‘mitasi 1-kotibi (hozirgi viloyat hokimi darajasida) Ro‘zmet G‘oipov oilasida tug‘ilgan.17 yoshidan gitarada qo‘shiq ijro etishni boshlagan. 1980 yilgacha «Yalla» guruhida gitarist sifatida ijod qilgan. 1981 yilda «Original» guruhiga asos solgan va tez orada mashhurlikka erishgan. U «Kerak emas shahlo ko‘zlaring», «Qaydasan», «Bu nima bu?», «Shoshmagin», «Otkritoye okno» singari yuzlab hit qo‘shiqlar yaratgan.Internetdagi ma’lumotlarga ko‘ra, 1984−1989 yillarda ijodiy tanaffus qilib, Rossiyaning Irkutsk oblastida yashagan. 1990 yilda ijodga qaytib, «Bu nima bu?» nomli musiqiy filmda suratga tushgan. U o‘zbek qo‘shiqchiligining rok-pop yo‘lanishi rivojiga katta hissa qo‘shgan, taniqli qo‘shiqchi Tohir Sodiqov uni o‘z ustozi deb biladi va qo‘shiqlarini ijro etgan.Yana bir taniqli xonanda Iroda Iskandarova uning sobiq turmush o‘rtog‘i bo‘lgan."
https://kun.uz/uz/news/2022/10/07/veon-kompaniyasining-direktorlar-kengashi-ilk-marotaba-toshkentda-yigilishadi,2022-12-01 20:21:07.713306,"10-13 oktyabr kunlari Toshkentda Beeline Uzbekistan tarkibiga kiruvchi VEON telekommunikatsiya xoldingi Direktorlar kengashining strategik yig‘ilishi bo‘lib o‘tadi. Kompaniyalar guruhida har yili o‘tkaziladigan tadbir ilk bor O‘zbekiston poytaxtida bo‘lib o‘tadi. Tashrif davomida eng muhim biznes masalalari muhokama qilinadi, jumladan, respublika rahbariyati bilan ham muhim uchrashuvlar bo‘lib o‘tadi. Sessiyada Bangladesh, Pokiston, Qozog‘iston va Qirg‘izistondan Beeline Uzbekistan'ning rivojlantirish bo‘yicha ilg‘or tajribalar bilan qiziquvchi VEON guruhining operatsion kompaniyalari bosh direktorlari ishtirok etadilar.Yillik tadbirni VEON Direktorlar kengashining raisi Gunnar Xolt olib boradi. Shuningdek, uchrashuv ishtirokchilari orasida tadbirkorlar, yirik kompaniyalar rahbarlari va jahon miqyosidagi ekspertlar ham bor:• Xans-Xolger Albrext, 1,4 milliard dollarlik Deezer kompaniyasining bosh direktori;• Ogi Fabela, VEON GROUP asoschilaridan biri va FastForward.ai, global innovatsiyalar yetakchisi va №1 besseller bo‘lgan “Sabrsizlik iqtisodiyoti” kitobining muallifi;• Andrey Gusev, Letter One Technology boshqaruvchi direktori; kompaniyaning bozor qiymati 26,5 milliard dollarni tashkil etadi;• Irina Shvakman, kapitallashuvi 3 milliard yevrodan ortiq bo‘lgan Revo Technologies kompaniyasining asoschisi va raisi;• Karen Linexan, Sanofi yetakchi xalqaro sog‘liqni saqlash kompaniyasi yuridik lavozimlarida 30 yildan ortiq tajriba;• Mixel Soting, KPMG yetakchi auditorlik firmasida 30 yildan ortiq faoliyat yuritgan;• Morten Lundal, Maxis Bhd 40 milliard dollar va Digi.Com Maxis Bhd (29 milliard dollar) bosh direktori sifatida tajribaga ega;• Sten Miller, Bozor qiymati 100 million dollarni tashkil etuvchi AIH SA bosh direktori, Leaderman SArL bosh direktori;• Vasiliy Sidorov, asosiy venchur investori, Rossiya, kontinental Yevropa, AQShda xususiy kapital va xususiy investor; bir necha bor Rossiyaning eng boy tadbirkorlari ro‘yxatiga kiritilgan;• Yaroslav Glazunov, Korn Ferry Russia&CIS konsalting kompaniyasi bosh direktori, kapitallashuvi 3,2 milliard dollar.“Respublikamizda strategik uchrashuvning o‘tkazilishi VEON investitsiyaviyrejalari jiddiyligi va O‘zbekistonning zamonaviy iqtisodiyotdagi o‘rni muhimligining yana bir tasdig‘idir. Mamlakatga tashrif VEON rahbariyatiga O‘zbekistondagi rivojlanish rejalarini tuzatish, davlat idoralari bilan aloqalarni mustahkamlash va yangi qo‘shma loyihalarni muhokama qilish imkonini beradi. Ishonchim komilki, VEON Group va ayniqsa Beeline Uzbekistan ning mamlakat iqtisodiyotini raqamlashtirish jarayonida ishtiroki yanada kengayadi”, — deya voqeanisharhladi Beeline Uzbekistan Bosh direktori Andjyey Malinovski.***Unitel MChJ 2006 yilning 12 sentabrdan boshlab Beeline Uzbekistan savdo belgisi ostida xizmatlar ko‘rsatib kelmoqda. Beeline Uzbekistan bosh qarorgohi Amsterdam (Niderlandiya) shahrida joylashgan VEON xalqaro telekommunikatsiya xoldingi tarkibiga kiradi.VEON 8 mamlakatda 220 milliondan ortiq obunachiga ega global telekommunikatsiya va internet xizmatlarini provayderi. Uning aksiyalari NASDAQ va Euronext Amsterdam fond bozorlarida joylashgan.Beeline Uzbekistan'da 1.6 mingga yaqin xodim ishlaydi. 2006 yildan buyon O‘zbekiston bozoriga kirishi bilan VEON mamlakat telekommunikatsiya sohasiga 1.2 milliard AQSh dollaridan ortiq sarmoya kiritdi. Beeline SB'ning O‘zbekistondagi faoliyati davomida 1.8 milliard dollardan ortiq soliq to‘langan.Sayt: beeline.uz Facebook: fb.com/beeline.uz Instagram: @beeline_uzbekistanTelegram: t.me/beelineuzbekistanTwitter: twitter.com/beeline_uzLinkedIn: linkedin.com/company/beeline-uzbekistan/

Reklama huquqi asosida"
https://kun.uz/uz/news/2022/10/07/majburiyatlaridan-boyin-tovlayotgan-uzauto-motors-unga-uchta-organning-kuchi-yetmayapti,2022-12-01 20:21:09.638630,"UzAuto Motors 2021 yilda bir qancha iste’molchilar bilan yangilangan Chevrolet Captiva avtomobilini yetkazib berish bo‘yicha shartnomalar tuzgandi. Lekin ma’lum muddat o‘tganidan keyin bu jarayon to‘xtatildi. Sabab sifatida esa Captiva-5'ning O‘zbekiston iqlimiga to‘g‘ri kelmasligi iddao qilindi.Ba’zi mijozlar UzAuto Motors'ning “cheksiz” uzrini qabul qilishni istamay, qonuniy haq-huquqlarini talab qilib, sudga murojaat qilishgan. Kun.uz muxbiri holat yuzasidan iste’molchilar O‘ktam Qahhorov va Jamshid Baxshillayev bilan suhbatlashdi.O‘ktam Qahhorov: Captiva-5 uchun shartnoma berish boshlanganidan keyin, 12 oktabr kuni bankdan kredit olib, 85 foiz to‘lovni amalga oshirdim. Ma’lum muddat o‘tganidan keyin, UzAuto Motors'ning rasmiy sahifasida shartnoma berish to‘xtatilgani e’lon qilindi, ammo tuzilgan shartnomalar taqdiri haqida biror joyda rasmiy ma’lumot berilmadi.Jamshid Baxshillayev: O‘tgan yilning noyabr oyida Captiva-5'ning mijozlarga yetkazib berilmasligi haqida e’lon qilishdi. Bunga sabab sifatida O‘zbekistonning tog‘li mamlakat ekani, ushbu avtomobil iqlim sharoitimizga mos kelmagani keltirib o‘tildi. Keyin avtosalon bilan bog‘landim. Ulardan hozir kuz fasli bo‘lsa, qishni qayerda yaratdinglar, deb so‘radim. Javob bera olishmadi. Umuman, dunyodagi qaysi kompaniya iqlimga moslab avtomobil ishlab chiqaradi? Mana, Dubaydan olib kelingan Captiva-5'larni hech qanday muammosiz haydab yurishibdi, dvigatelida ham hech qanday muammosi yo‘q.Avtosalonga shartnoma tuzish uchun borganimda, yangilangan o‘zbek modelidagi Captiva'ning Dubayda sotilayotgan modeldan afzalliklari degan prezentatsiya ham ko‘rsatishgandi. Xullas, savollar ko‘p, ammo har doimgiday javob yo‘q.***Eng qiziq jihati shundaki, 2021 yil 17 sentabr kuni, ya’ni Captiva-5 uchun shartnomalar berilishi boshlanishidan 11 kun oldin, “O‘zbekiston ilmiy-sinov va sifat nazorati markazi” tomonidan 4 dona Saptiva-5 avtomobili uchun muvofiqlik sertifikati berilgan. Ammo 18-22 oktabr kunlari UzAuto Motors'ning ichki sinovlaridan shartnoma berish allaqachon boshlangan, “Uztest” tomonidan sertifikat ham berilgan Captiva-5 avtomobili shunchaki o‘tolmay qolgan.Shu o‘rinda savol tug‘iladi: qariyb 30 yildan beri ishlab chiqarilayotgan va zamonaviy qulayliklarga ega bo‘lmagan Damas avtomobilining ham texnik darajasi, ishonchliligi va xavfsizligi bo‘yicha sinovlar o‘tkazib turilarmikan?Umuman olib qarasak, kompaniyaning majburiyatni bajarish imkoniyati yo‘q, ishlab chiqarmayapmiz, deyishining o‘zi absurd. Shu paytgacha ham Malibu'dan tortib, Tracker'gacha faqat import qilib kelishardi, qaysi birini o‘zlari ishlab chiqargan, deya e’tiroz bildirmoqda murojaatchilar.O‘ktam Qahhorov: Ushbu holat yuzasidan Iste’molchilar huquqlarini himoya qilish agentligiga ariza berdim. Agentlik mening manfaatlarimni himoya qilib, UzAuto Motors'ga so‘rov jo‘natdi, ammo hech qanday huquqiy asosga ega bo‘lmagan javoblarni berishdi. Shundan so‘ng, kompaniyani fuqarolik sudiga berdik. Dastlabki sud joriy yilning 5 avgust kuni bo‘lishi kerak edi, lekin javobgar kelmagani uchun qoldirildi. 17 avgust kuni ham xuddi shu holat yana takrorlanadi. Uchinchi martasida UzAuto Motors'ning yuristi da’vo arizasini qabul qilmaslikni va sudni yana boshqa muddatga qoldirishni so‘radi. To‘rtinchi martasida Qarshi tumanlararo sudi sudyasi men keltirgan dalillarning birortasini inobatga olmadi va da’vo arizamni qanoatlantirmadi.UzAuto Motors o‘zi tomonidan tayyorlangan ichki xulosasini asos sifatida keltirmoqda. O‘zi ishlab chiqarmagan avtomashinaga “foydalanishga yaroqsiz” degan xulosa beryapti. Aslida ushbu avtomobil Xitoydan import qilinishi kerak edi. Shartnomalar berilishi boshlanishidan avval, “Uztest” tomonidan 2021 yil 17 sentabr kuni Captiva-5 avtomobili uchun muvofiqlik sertifikati berilgan. Unda olib kirilgan 4 dona Captiva avtomashinasi VIN kodlari bilan ko‘rsatilgan.Jamshid Baxshillayev: Oxiri o‘zim UzAuto Motors'ning koll-markaziga chiqib, ulardan o‘zlari ishlab chiqarayotgan ikkita Lacetti-Gentra berishlarini so‘radim, chunki to‘lagan pulim yetardi. Bu taklifimni qabul qilishmadi. Faqatgina bitta avtomashina beramiz, chunki shartnomada shunday ko‘rsatilgan, deyishdi. Qiziq jihati, avtomashina soniga kelganda shartnoma shartlari ularning esiga kelyapti, ammo o‘sha mashinaning Captiva-5 ekaniga kelganda majburiyatlar eslaridan chiqib qolyapti. UzAuto Motors'da shartnomani bir tomonlama bekor qilish vakolati yo‘q.Keyin Monopoliyaga qarshi kurash qo‘mitasiga ariza berdim. Ular avtosalonga Captiva-5 avtomobilini menga yetkazib berish bo‘yicha ko‘rsatma chiqarib berdi. Belgilangan vaqt o‘tgan bo‘lsa-da, avtosalon majburiyatni bajarmadi. Shundan so‘ng avtosalon qaror yuzasidan Monopoliyaga qarshi kurash qo‘mitasining o‘ziga qarshi da’vo bilan chiqdi. Ammo ularning murojaati inobatga olinmadi. O‘z navbatida, avtosalonning ma’muriy sudga kiritgan da’vo arizasi ham qanoatlantirilmadi va sud avtosalonning Captiva-5 yetkazib berish majburiyatini o‘z kuchida qoldirdi.O‘ktam Qahhorov: 11 oydan beri olgan kreditim uchun 30 mlnga yaqin foiz to‘lovlarini to‘ladim, ammo haligacha mashinani ololmayapman. 26 avgust kuni bo‘lib o‘tgan sudda avtomobil yetkazib berilmayotgani fors-major holati sifatida baholandi. Vaholanki, UzAuto Motors'ning o‘zi bergan shartnomada fors-major holatlar aniq belgilab qo‘yilgan va hozirgi kunda keltirilayotgan sabablar bunga kirmaydi.Jamshid Baxshillayev: Sudda UzAuto Motors vakillari o‘zining ichki xulosasini taqdim qildi. Ammo u yerdagi vajlar juda ham kulgili. Oynalar parlanganini rasmga olib ko‘rsatishyapti. Vaholanki, issiq-sovuqda barcha avtomashinalar parlanadi. Xulosaga ko‘ra, mashina nosoz deb berilyapti. Vazirlar Mahkamasining qaroriga ko‘ra, mashinalar import qilinishdan oldin tegishli standartlardan o‘tishi kerak. O‘sha sertifikatga asosan mashina ichki bozorga chiqariladi. Xuddi shunday, UzAuto Motors ham mashinalarni shu tarzda sertifikatdan o‘tkazgan. Hammasi texnik soz mashinalar. Ammo oradan vaqt o‘tib, ular o‘z xulosasini yasab, sudga taqdim qildi va sud buni qabul qildi. Ular buni fors-major deb aytishdi. Ammo fors-major holat ikki tomonga ham bog‘liq bo‘lmagan holat bo‘lishi kerak. Shartnomada qanday holatlar fors-major deb hisoblanishi aniq ko‘rsatib qo‘yilgan.Qanday manfaatlar ko‘zlanganini bilmadim, ammo mashinalar yetkazib berilmayapti. Men vakolatli organlardan so‘rab qolardimki, bizning davlat tashkilotlari beradigan sertifikatlar kuchlimi yoki qaysidir tashkilotning ichki xulosalari ustun turadimi? Agar ularning xulosasi ustun tursa, ertaga biz ham o‘z ichki xulosamiz orqali qonunni aylanib o‘tish yo‘llarini izlaymiz. Agar Captiva-5 avtomashinasi talablarga mos bo‘lmasa, 1996 yilda olib kelingan Damas avtomashinasini tekshiruvdan o‘tkazib, xalqqa bir ko‘rsatib beringlar.O‘ktam Qahhorov: Aslida Xitoyda ishlab chiqarilgan Captiva-5 avtomashinasi dunyoning bir qator davlatlarida hozir ham sotilyapti. Ishlab chiqarishdan olib tashlanmagan. Agar shunday bo‘lganda edi, fors-major holatiga olib kelingan bo‘lar edi. Ammo bugungi kunda bu rusumdagi avtomashina erkin savdolarda sotilmoqda.Jamshid Baxshillayev: Shaxsiy tajribamdan aytishim mumkinki, ushbu rusumdagi mashinaning dastlabki modellaridan tortib, hozirga qadar faqat yaxshi tomonga o‘zgarib borgan. Zamonaviylashdi. Shunday bo‘lgandan keyin, oxirgi model qanaqasiga yomon bo‘lishi mumkin?Malibu'ni olib ko‘raylik, bizda birinchi deb sotilgan model aslida sakkizinchi avlod hisoblanadi. Ikki deb sotilayotgani esa Amerikada to‘qqizinchi avlod sifatida ko‘riladi. Bunda ham o‘zgarish faqat yaxshi tomonga qarab borgan. Agar Captiva-5 avtomashinasini yomon deb hisoblashsa, ommaviy axborot vositalari ishtirokida testdan o‘tkazib berishsin.***Captiva-5 uchun bir yil oldin pul to‘lab qo‘ygan iste’molchilarning yagona talabi – shartnoma shartlarining bajarilishi. Ular huquqni muhofaza qiluvchi tashkilotlardan qonun ustuvorligini ta’minlab berishni so‘ramoqda.O‘ktam Qahhorov: Dilerlar bir necha marta o‘z xohishingga ko‘ra ariza yoz va pulingni qaytarib ol, deyishdi. Shunda nima uchun men ariza yozishim kerakligini aytdim. Axir shartnoma shartlarini ular bajarishmayapti. Shunday ekan o‘zlari bankka qaytarishsin va izoh berishsin. Sababi men avtokredit qilganman. Shunday bo‘lgach, bir necha marta shu pulga boshqa turdagi avtomobil berishlarini so‘radim, ammo ular buni rad etishdi.Oilamiz katta bo‘lgani uchun yetti o‘rinli mashina berishlarini aytdim. Ular menga Damas avtomashinasini olishimni aytishdi. Bu oshkora masxara qilishdek gap: Captiva-5 uchun pul to‘lasak-da, Damas olsak. Bu nima degan gap?Jamshid Baxshillayev: Biz faqat haq-huquqlarimiz ta’minlanishini istaymiz xolos. Agar bizning huquqlarimiz himoya qilinmasa, bu qonunlar kishilarda norozilik kayfiyatini uyg‘otib qo‘ymaydimi?O‘ktam Qahhorov: UzAuto Motors'ga bir necha marotaba bordim. Xodimlari ariza yozdirish bo‘yicha bosim o‘tkazishdi. Bunga erisha olishmadi, albatta. Oxirida pulingni ham ololmaysan, mashinadan ham quruq qolasan, degan gaplarni aytishdi. Mana hozir davlatimizda qonun ustuvormi yoki yo‘qligini ko‘rmoqchiman. UzAuto Motors haqida xalqda salbiy fikrlar bo‘lishiga qaramasdan hali ham uning monopoliyasiga chek qo‘yilgani yo‘q. Ular esa iste’molchilar huquqlarini poymol qilishdan to‘xtamayapti.Jamshid Baxshillayev: Boshqa kompaniyalarda bizning mashinalarimizga raqobatdosh avtomobillar yo‘q deb o‘ylaysizmi? Bor. Nega unda olib kelishmayapti? Shunday bo‘lgach, albatta, buni monopol deymiz. Chetdagi mazkur raqobatdosh mashinalarning kirishiga cheklovlar bor. Bunaqada qanday raqobat bo‘ladi? Qachon rivojlanamiz?Germaniyaga borsangiz, dunyo tan olgan mashinalarini faxrlanib minishadi. Bizda qachon bunaqa mashinalar ishlab chiqariladi? Chetga chiqqaningizda zamonaviy mashinalarga o‘tirsangiz, uning taklif qilayotgan qulayliklaridan to‘liq foydalana olmasligimizdan uyalib qolamiz. Chunki bu yangiliklardan xabarimiz yo‘q. O‘zbek xalqining sifatli mashina minishga haqqi yo‘qmi?O‘zbekistonda UzAuto Motors taklif qilayotgan narxlarga xorijda ancha sifatli avtomobil xarid qilishingiz mumkin. Mana bunaqa holatlar bo‘lganidan keyin, kayfiyatingiz tushib ketadi. Agar qonunlar UzAuto Motors uchun taalluqli emas bo‘lsa, pastiga yozib berishsin. Ularning ichki xulosasi davlat tashkilotining xulosasi va sertifikatidan ham ustun deb, oldindan bildirishsin. Xullas, tanlash imkoniyati ham yo‘q.Biz bir yildan beri sarson bo‘layotgan, sudma sud yurishdan charchagan ikki insonning fikr-mulohazalarini keltirib o‘tdik. Xulosa o‘zingizdan.Doston Ahrorov suhbatlashdi."
https://kun.uz/uz/news/2022/10/07/namanganda-oquvchi-oqituvchiga-hujum-qildi,2022-12-01 20:21:11.116936,"Ijtimoiy tarmoqlarda Namangan viloyatining Kosonsoy tumanidagi maktablardan birida o‘quvchilar o‘qituvchini kaltaklashgani aks etgan video tarqaldi.Xalq ta’limi vazirligi matbuot kotibi holat yuzasidan ma’lumot berib, o‘quvchi va o‘qituvchi o‘rtasida yuzaga kelgan kelishmovchilik sabab o‘qituvchi o‘quvchini sinfdan chiqarib yuborgani, o‘quvchi esa sinfga qaytib kirib, o‘qituvchiga qo‘l ko‘targanini ma’lum qildi. Videoda boshqa o‘quvchilar tomonlarni ajratgani, lekin ulardan biri sinfxonadan chiqib ketayotgan o‘qituvchiga gultuvak otganini ko‘rish mumkin.Viloyat xalq ta’limi boshqarmasi axborot xizmatining ma’lum qilishicha, hodisa 19 sentabr kuni Kosonsoy tumani xalq ta’limi bo‘limiga qarashli 29-sonli maktabda, fizika darsida sodir bo‘lgan.«Fizika fani o‘qituvchisi dars o‘tayotganda o‘quvchi o‘qituvchining dars o‘tishiga xalaqit bergan. Shunda o‘qituvchi o‘quvchini darsdan chiqarib, maktabning ma’naviy-ma’rifiy ishlar bo‘yicha direktor o‘rinbosariga suhbatlashish uchun topshirgan.Biroz vaqt o‘tgandan so‘ng o‘quvchi sinf xonasiga qaytib kirgan va videoda aks etgani kabi o‘qituvchiga tashlangan. Sinfdagi boshqa o‘quvchilar ularni ajratishga harakat qilgan», deyiladi xabarda.Holat yuzasidan tuman IIB bo‘limi va tuman xalq ta’limi bo‘limi xodimlari maktabda o‘rganish olib borgan va tegishli tartibda o‘quvchining ota-onasiga nisbatan Ma’muriy javobgarlik to‘g‘risidagi kodeksning 47-moddasi (bolalarni tarbiyalash va ularga ta’lim berish borasidagi majburiyatlarni bajarmaslik) 1-qismi bilan ma’muriy javobgarlikka tortilgan.Shuningdek, xalq ta’limi bo‘limi va maktab rahbarlariga o‘qituvchi va o‘quvchilar o‘rtasida o‘zaro hurmat va belgilangan tartib qoidalar asosida do‘stona munosabat o‘rnatilishini ta’minlash bo‘yicha tegishli ko‘rsatmalar berilgan."
https://kun.uz/uz/news/2022/10/06/fargonada-eri-tomonidan-pichoqlangan-57-yoshli-ayol-vafot-etdi,2022-12-01 20:21:12.779046,"Kun.uz muxbiri ma’lumotga aniqlik kiritish maqsadida Bosh prokuratura matbuot xizmati bilan bog‘landi. Bosh prokuratura matbuot xizmati rahbari Hayot Shamsuddinov ushbu ma’lumotni tasdiqladi va mazkur holat yuzasidan O‘zbekiston Respublikasi JKning 97-moddasi 1-qismi bilan jinoyat ishi qo‘zg‘atilganini ma’lum qildi.“Aniqlanishicha, 16.09.2022 yil kuni soat 20:00 da A.X. xonadoniga mast holatda kelgan vaqtida, turmush o‘rtog‘i N.D. uning mast holatda kelganidan jahli chiqib, u bilan janjallashib, unga tanbeh bergan vaqtida, A.X. yonida bo‘lgan oshxona pichog‘i bilan uning chap ko‘krak sohasiga ikki marotaba qasddan urgan va buning oqibatida ayol hodisa joyida vafot etgan.17 sentabr kuni A.X. JKning 97-moddasi 1-qismi bilan gumonlanuvchi tariqasida ishtirok etishga jalb qilinib, JPKning 221-moddasi tartibida ushlangan va shu kuni unga nisbatan “qamoqqa olish” tarzidagi ehtiyot chorasi qo‘llangan.Hozirda jinoyat ishi yuzasidan dastlabki tergov harakatlari viloyat prokuraturasining O‘ta og‘ir jinoyatlarni tergov qilish bo‘limi tomonidan olib borilmoqda”, deyiladi prokuratura bergan ma’lumotda.Kun.uz manbasiga ko‘ra, ayol kommunikatsiya sohasida ishlagan.“Ikki farzandi bor edi, qizini uzatib endi o‘g‘lini uylantirish harakatida yurgandi. Turmush o‘rtog‘i ko‘p ichardi, ichib kelib janjal chiqarardi. O‘sha kuni uyida hech kim bo‘lmagan. Janjal oqibatida pichoqlangach, qiziga telefon qilib, militsiya bilan kelishini aytgan va jon bergan. Juda ochiqko‘ngil, mehnatkash, pozitiv ayol edi. Hali 57 yoshda edi”,  deya xabar beradi manba.Eslatib o‘tamiz, joriy yilning 24 avgust kuni Toshkent viloyatining Quyi Chirchiq tumanida 24 yoshli ayol turmush o‘rtog‘i tomonidan shu tarzda o‘ldirilgan.2 sentabrda Jizzax viloyatining G‘allaorol tumanida sodir bo‘lgan oilaviy janjal uy bekasining o‘limiga sabab bo‘lgan.12 sentabrda Andijon viloyatining Izboskan tumanida erkak xotini va qaynonasini vahshiylarcha o‘ldirgan."
https://kun.uz/uz/news/2022/10/06/lyuboy-ishni-bittada-bitiradigan-uchastkavoy-fuqaroning-equinoxini-dabdala-qildi-unga-chora-korilmayotgani-esa-shunchaki-absurd,2022-12-01 20:21:14.156732,"Voqeani o‘rgangan organlar “uchastkavoy”ning tanobini tortib qo‘ymagani ham Samarqandda qonunlar ishlamayotganidan darak bermoqda.Kun.uz ixtiyoriga kelib tushgan videotasvirda “Equinox”ni boshqargan IIB xodimi soniyalar ichida bir nechta qoidabuzarlikka yo‘l qo‘ygani ko‘rinib turibdi. Biroq, oqibatda ikkinchi avtomobil - “Vaz 2107” egasi aybdor bo‘lib chiqqan. “Equinox”ning haqiqiy egasi esa tovon pulini inspektor to‘lab berishini talab qilyapti. “Vaz 2107” haydovchisi O‘rol Saidov biz bilan suhbatda o‘ziga nisbatan adolatsizlik bo‘layotganini bildirdi.Saidovning aytishicha, u joriy yilning 20 yanvar kuni 9.30 larda “Samarqand-Juma” yo‘nalishida kelayotib, mashinasini chap tomonga burgan. O‘sha vaqt kutilmaganda “Equinox” kelib unga urilgan va pastlikka tushib ketgan. Saidov o‘sha vaqt chamasi yetmish metr narida bir nechta avtomobil qizil chiroqda kutib turganini ko‘rgan. “Equinox” esa qarama-qarshi harakatlanib, o‘sha mashinalarni quvib o‘tgani va katta tezlikda kelgani uchun ko‘rmaganini aytmoqda.YTH sodir bo‘lganidan so‘ng “Equinox”dan “formali yigit” (Past Darg‘om tumanidagi Mang‘itobod mahallasi profilaktika inspektori Salohiddin Pardaqulov) tushgan va aybiga iqror bo‘lgan. Zararni to‘lab berishini aytgan.Biroq bir necha kun o‘tib voqealar butunlay teskari tus olgan. Jinoyat ishlari bo‘yicha Toyloq tuman sudida O‘rol Saidovning aybi bilan YTH sodir etilgan, degan xulosaga kelingan. “Equinox”ga yetkazilgan 62,5 million so‘m zararni Saidov to‘lab berishi ko‘zda tutilgan. Jinoyat ishlari bo‘yicha Samarqand viloyat sudi hukmni o‘zgarishsiz qoldirgan. Profilaktika inspektori bu paytga kelib hamma aybni Saidovning bo‘yniga ag‘dargan.Saidov IIB xodimi Pardaqulovning bir kun avval spirtli ichimlik iste’mol qilganini tasdiqlovchi guvohlar, YTH sodir etilgunga qadar ham bir nechta qoidabuzarlik qilganini isbotlab turgan tasvirlar sud jarayonlarida inobatga olinmayotganidan norozi bo‘lmoqda.Voqeaning o‘ziga xos tomoni shundaki, “Equinox”ning asl egasi bo‘lgan Fozil Normurodov sud qaroriga ko‘ra O‘rol Saidovdan zararni undirib olishni istamayapti. U biz bilan suhbatda inspektor Pardaqulov YTHdan bir kun avval uning o‘g‘li Mansurdan Samarqand shahriga olib borishni so‘raganini aytmoqda. Shaharda ular birgalikda spirtli ichimlik iste’mol qilgan va inspektor uning o‘g‘lini qoldirib, mashinani hech qanday hujjatsiz haydab ketgan.Mashina videoregistratoriga tushib qolgan tasvirlarda profilaktika inspektori bir nechta joyda to‘xtaydi. Noma’lum shaxslar bilan suhbatlashib, Past Darg‘om tumanida ishlash unga qulayligi, hududda tanish-bilishi ko‘pligi, istalgan ishni bittada bitirishi bilan maqtanadi.Bir sutka davomida “Equinox” Pardaqulovning xizmat uyida qoladi. Ertasi kuni, YTH sodir bo‘lishidan oldin ham svetoforlardan “qizil”da o‘tadi. Natijada, avtomobillar to‘qnashuvidan oldin ham qarama-qarshi tomonga o‘tib gazni bosadi va falokatga sababchi bo‘ladi.“Equinox”ning egasi Fozil Normurodov hodisa joyiga yetib borganida inspektor Pardaqulov organ xodimi bo‘lgan tanishlarini chaqirayotganiga guvoh bo‘lgan. O‘sha paytdayam undan spirt hidi kelib turganini aytmoqda. Normurodov mashinasini hujjatsiz boshqargan inspektordan YTH paytida rulda o‘tirgani bo‘yicha tilxat talab qiladi. “Men formadagi odamman, bunday qilolmayman. Kameraga ham tushishim mumkin emas”, — deya e’tiroz bildiradi. Ayb o‘zidan ekanligini tan olib, mashina egasiga ham zararni qoplab berishni bo‘yniga oladi.Inspektor Pardaqulov o‘zining xatti-harakatlari avtomobil videokamerasiga tushib qolganini bilmaydi yoki bu narsa uning xayoliga kelmaydi. Natijada falokatdan so‘ng Normurodov videoyozuvlarni mashinasidan yechib oladi va asl holat yana ham oydinlashadi.Fozil Normurodov ushbu voqeaga qadar “Vaz 2107” haydovchisi O‘rol Saidovni hech qachon ko‘rmagani, uni tanimasligini aytmoqda. “Biroq asl haqiqatni ko‘ra turib, bir bechoraga jabr qilishni istamayman. Davlat odami bu darajada qonundan ustun bo‘lishiga ham toqat qilmayman. Mening inspektorda ham eski adovatim yo‘q, mard bo‘lib zararni qoplab berishi kerak”, dedi u.Ikki tomon ham endi Oliy sudga murojaat qilib, haqiqat qaror topishiga umid bildirayotganini aytib o‘tdi.Biz profilaktika inspektori Salohiddin Pardaqulov hozirgi vaqtda qayerda ishlayotgani bilan qiziqdik. Samarqand viloyati IIB axborot xizmati bergan ma’lumotga ko‘ra, u hozir boshqa mahallaga ko‘chirilgan va inspektor vazifasini davom ettirmoqda.Isomiddin Po‘latov,
Kun.uz muxbiri.Tasvirchi va montaj ustasi: Faxriddin Hotamov."
https://kun.uz/uz/news/2022/10/06/navoiyda-bank-xodimlari-bankomatdagi-pulni-ozlashtirib-yubordi,2022-12-01 20:21:15.633970,"Bosh prokuratura huzuridagi Iqtisodiy jinoyatlarga qarshi kurashish departamentining xabar berishicha, ATB “Turonbank” Navoiy filialining murojaatiga asosan departamentning viloyat boshqarmasi tomonidan tergovga qadar tekshiruv o‘tkazilgan. Tekshiruv jarayonida bankning Navbahor bank xizmatlari ofisi mas’ul xodimlari bankomatga kirim qilish uchun ajratilgan 336 mln so‘mni o‘zlashtirish yo‘li bilan talon-toroj qilganliklari aniqlangan. Shuningdek, ular ushbu bankomatdan 98,8 mln so‘mni yechib olib, o‘z ehtiyojlari uchun ishlatib yuborgan.Ta’kidlanishicha, holat yuzasidan Jinoyat kodeksining 167-moddasi (o‘zlashtirish yoki rastrata yo‘li bilan talon-toroj qilish) bilan jinoyat ishi qo‘zg‘atilib, tergov harakatlari o‘tkazilmoqda.Jizzaxda «Turonbank» ATBga qarashli bankomatga mas’ul bo‘lgan bank xodimi katta miqdordagi pullarni o‘zlashtirgani aytilmoqda "
https://kun.uz/uz/news/2022/10/05/quduqdan-topilgan-bolakay-voqeasi-etiborsizlikmi-yoki-taqdir,2022-12-01 20:21:17.078913,"Samarqandda to‘yda yo‘qolib qolgan bolaning jasadi quduqdan topilgani haqida xabar berilgandi. Kun.uz jurnalisti Urgut tumanida bo‘lib, voqea tafsilotlarini o‘rgandi.Ma’lum bo‘lishicha, 2022 yil 25 sentabr kuni Etakbeshkapa mahallasidagi to‘yxonaga otasi bilan kelgan to‘rt yoshli bolakay yo‘qolib qolgan. Voqeadan bir necha kun o‘tib bola aynan to‘yxona hovlisidagi quduqdan topilgan.Mahalla raisi Jahongir Davronovning aytishicha, hudud aholisining aksariyati mustaqil tarzda quduq qazib, iste’mol uchun foydalanib keladi. Qishloqda suv sathi biroz pasaygani sababli to‘yxona qudug‘i vaqtincha ishlatilmagan va ustiga tunuka tashlab qo‘yilgan. Quduqlarni davlat tashkilotlari emas, fuqarolarning o‘zi qazib oladi. Oqsoqol shu paytga qadar bunday noxush holat kuzatilmaganini ma’lum qildi.Bolani topish uchun huquq-tartibot idoralari vakillari, shuningdek, uning yaqin qarindoshlari va qishloqdoshlar ham harakat qilgan.Urgut tumanidagi Ipakli mahallasi profilaktika inspektori Kamoliddin Haqberdiyev to‘yxona hovlisidagi quduqni tasodifan ko‘rib qolganini aytmoqda. Inspektor bir necha kun avval internetda quduqqa tushib ketgan bola haqidagi videolavhani ko‘rgan. O‘sha holatni eslab, bolakay quduqqa tushib ketgan bo‘lishi mumkin, degan tasavvurga borgan. Shundan keyin telefon chirog‘ini yoqqan va ipga bog‘lab quduq ichiga tashlashgan.“Chiroq yorug‘ida bolakayning ko‘ylagi ko‘rindi. Keyin maxsus xizmat xodimlarini chaqirtirib, uni tashqariga chiqarib oldik. U allaqachon nobud bo‘lgandi”, - deydi Kamoliddin Haqberdiyev.Mahalla nuroniylaridan biri Mardon Turdiyev bunday holatda birovni ayblashdan ko‘ra, ikki tomon ham bosiq bo‘lishi lozimligini aytmoqda. Otaxon hamma narsa qonun doirasida bo‘lishi, o‘zaro ikki tomonning qasdlashishi yomon oqibatlarga olib kelishi mumkinligidan ogohlantirdi.Biz Xo‘jayduq mahallasida ham bo‘lib, marhumning yaqinlari bilan suhbatlashdik.Bolaning otasi Inomjon Eshmurodov farzandi yo‘qolib qolganini 15 daqiqalardan so‘ng bilgan. Avval to‘yxona hududi, keyinchalik hududga yaqinroq bo‘lgan kanal atroflaridan izlashgan. Hovlida quduq borligi va uning ta’mirtalab holatda ekani hech kimning xayoliga kelmagan.“Farzandim nobud bo‘lganidan keyin ham ikki-uch marta shu to‘yxonada ma’raka o‘tkazildi. Biz-ku hovlida quduq borligini bilmaymiz, to‘yxona egalari bilardi-ku. Nega ular shu haqda bizga aytishmadi?” - deya e’tiroz bildirmoqda bolaning otasi.Marhumning bobosi Ma’ruf Eshmurodov oxirgi daqiqalargacha ham nabirasining tirik topilishidan umid qilganini aytmoqda. Unga telefon orqali bola topilgani xabar berilgan vaqtda asl holatni bilmay turib ertaga to‘y qilib beraman, deb yuborgan. Quvonchdan voqea joyiga yetib borganida esa, noxush manzaraga guvoh bo‘lgan.Bolakay oilaning kenja farzandi bo‘lgan.Guvohlarning aytishicha, bola topilganidan so‘ng uning yaqinlari to‘yxona egasiga jismoniy kuch ishlatgan, bazmgohning oynalarini sindirishgan. To‘yxona egasi shifoxonada davolanayotgani aytildi.Hozirgi vaqtda holat bo‘yicha tergovga qadar tekshiruv harakatlari olib borilmoqda.Isomiddin Po‘latov,
Kun.uz muxbiri
Tasvirchi va montaj ustasi: Faxriddin Hotamov."
https://kun.uz/uz/news/2022/10/05/sanoat-energetika-guruhi-ozbekneftgaz-va-energetika-vazirligi-bilan-yaqin-hamkorlikda-ozbekiston-neft-gaz-sohasi,2022-12-01 20:21:18.562660,"SEG kompaniyasi O‘zbekiston Respublikasi Vazirlar Mahkamasining 1002-sonli qaroriga muvofiq amalga oshirilayotgan O‘zbekistonda neft qazib olish samaradorligini oshirish davlat dasturi ijrochisi bo‘lib, mamlakatning neft-gaz sanoati va FNQIZni modernizatsiya qilish jarayoniga xalqaro kapitalni jalb etmoqda.«O‘zbekneftgaz» AJ bilan yaqin hamkorlikda, shuningdek, Energetika vazirligi ko‘magida O‘zbekiston konlaridan neft qazib olish hajmini ko‘paytirish dasturi hamda Farg‘ona neftni qayta ishlash zavodini modernizatsiya qilish dasturini tizimli ravishda amalga oshirmoqdamiz. Ushbu sa’y-harakatlarning barchasi O‘zbekistonni o‘zining uglevodorod xomashyosi va yuqori sifatli neft mahsulotlari bilan ta’minlashga qaratilgan. Biz ham, davlat darajasidagi hamkorlarimiz ham – barchamiz shu maqsad sari intilmoqdamiz”, — dedi SEG bosh direktori Shokir Fayzullayev.«Sanoat Energetika Guruhi» Matbuot xizmati Ⓣ"
https://kun.uz/uz/news/2022/10/05/ikki-kun-uyda-bolsam-tort-kun-shifoxonadaman-yashash-ishtiyoqidagi-yigit-iztiroblari,2022-12-01 20:21:20.007835,"Samarqandlik bu oilaning g‘ami cheksiz. Yetti farzandning uchinchisi, bir qizaloqning otasi Mirkomil og‘ir dard — jigar sirroziga chalingan.“Bu shunday dard ekanki, odamni yiqitmaydi ham, tik ham qilmaydi, sudraydi. Ikki yildan beri ikki kun uyda bo‘lsam, to‘rt kun shifoxonadaman. Vaqti kelsa qo‘limni ham ko‘tarolmay qolaman”, deydi Mirkomil Xursandov.Ikki yildan beri o‘tkazilayotgan tinimsiz muolajalar endi naf bermayotgani bois unga jigar ko‘chirish operatsiyasi zarur. Mirkomilga ukasi donorlik qilib uning hayotini saqlab qolmoqchi. Lekin operatsiya uchun ketadigan katta miqdordagi mablag‘ni topish o‘rtahol oila uchun muammoga aylangan. “Qizalog‘imni o‘ylayman. Endi to‘rt yashar bo‘ldi. Ayni otasining oldiga yugurib chiqadigan davri. Dadajon, deb atrofimda parvona, ko‘rmasa turolmaydi. Shu qizim uchun ham yashashim kerak. So‘nggi vaqtlarda xotiram yomonlashganini sezyapman, ba’zida hech narsani eslolmay qolaman.Inson bir jonini berib qutuladi, lekin uning ortida qolganlarga qiyin bo‘ladi”,- deydi Mirkomil umid va o‘kinch bilan. Uning titrayotgan ovozidan bu gaplarni aytish naqadar og‘ir bo‘layotganini sezish qiyin emas.Bemorning onasi Oybanot opa shu farzandini davolatish uchun bor-budini sotishga majbur bo‘lishgani, yashab turgan uylaridan bo‘lak hech narsa qolmaganini ko‘zlarida yosh bilan gapiradi.Ming istihola bilan kelgan bemor va uning onasi yaxshilar ko‘magidan umidvor. Imkoningiz bo‘lsa bir oilaga tashvishlarini aritishda yordam bering.Mirkomil Xursandovga oid ma’lumotlar:O‘zkard: 8600 0609 3226 6605 turmush o‘rtog‘i Latofat Xo‘jamurodova nomidaHumo: 9860 0303 2778 1271 ukasi Murtazo Ismoilov nomidaManzil: Samarqand viloyati, Urgut tumani, G‘ijduvon mahallasi."
https://kun.uz/uz/news/2022/10/05/ssv-oz-vazifasiga-masuliyatsiz-yondashgan-tuman-tibbiyot-birlashmasi-rahbari-lavozimidan-ozod-etildi,2022-12-01 20:21:21.582775,"SSV o‘z vazifasiga mas’uliyatsiz yondashgan tuman tibbiyot birlashmasi rahbari lavozimidan ozod etilgani haqida xabar berdi.«Sog‘liqni saqlash vazirligi ishchi guruhi tomonidan Namangan viloyatida onalar va bolalar salomatligini ta’minlashga mas’ul tibbiyot muassasalari faoliyati tanqidiy o‘rganilmoqda.Xususan, dastlabki tahlillarga ko‘ra, 50 o‘rinli Chortoq tuman tug‘uruq bo‘limida shu yilning o‘tgan 9 oyida 3700 nafardan ortiq homilador ayol farzandli bo‘lgan. Muassasada joriy yil sentabr oyiga qadar kuniga o‘rtacha 13 ta tug‘uruq amalga oshirilgan bo‘lib, bu davr oralig‘ida shifoxonaning ortiqcha yuklama bilan ishlashi deyarli kuzatilmagan.Biroq sentabr oyida kunlik tug‘ilishlar soni o‘rtacha 20 taga ortib ketgani bois, shifoxonada o‘rin-joylar yetishmovchiligi yuzaga kelgan. Ammo tuman tibbiyot birlashmasi rahbariyati tomonidan mazkur masalani hal etish bo‘yicha o‘z vaqtida kerakli chora-tadbirlar ko‘rilmagan. Oqibatda ushbu tug‘uruq bo‘limidagi palatalarda o‘rin-joylar sanitar-epidemiologik talablarga rioya etilmagan holda joylashtirilgan.Ya’ni samarasiz ishlayotgan statsionar o‘rinlar hisobiga homilador ayollar uchun qo‘shimcha o‘rin-joylar yaratish imkoniyati mavjud bo‘la turib, tuman tibbiyot birlashmasi rahbariyati mazkur muammoga sovuqqonlik bilan yondashgan. Ana shularni inobatga olgan holda, ish faoliyatida jiddiy kamchiliklarga yo‘l qo‘ygan Chortoq tuman tibbiyot birlashmasi rahbari vazifasini bajaruvchi Tohir Mo‘minov egallab turgan lavozimidan ozod etildi.O‘z navbatida, yuzaga kelgan muammoli vaziyatni tezkor bartaraf etish maqsadida tuman tibbiyot birlashmasidagi samarasiz ishlayotgan statsionar o‘rinlar hisobidan tug‘uruq bo‘limi uchun qo‘shimcha yana 20 ta, jami 70 ta o‘rin-joy ajratildi. Sog‘liqni saqlash vaziri rahbarligida o‘tkaziladigan tanqidiy yig‘ilishda yuqorida qayd etilgan ushbu holat misolida mamlakatimizda onalar va bolalar salomatligini muhofaza qilishga doir muammoli masalalar hamda ularning amaliy yechimlari muhokama etiladi», deyiladi xabarda.4 oktyabr kuni ijtimoiy tarmoqlarda Namangan viloyatining Chortoq tumanidagi tug‘uruqxona tasvirlangan video tarqalgandi. Videoda tug‘uruq jarayonini o‘tkazgan 15 nafarga yaqin ayol va bolalar bir xonada yotgani aks etgandi."
https://kun.uz/uz/news/2022/10/05/ayblariga-koz-yumaman-lekin-beparvoligini-kechirolmayman-tahlika-iskanjasida-yashayotgan-ayol-hikoyasi,2022-12-01 20:21:23.124859,"O‘rtahol oilada katta bo‘ldim. Yo‘qchilikni ham, to‘qchilikni ham ko‘rganman. Bolaligim yomon o‘tgan, deyolmayman. Ota-onam ko‘nglimizga qarab o‘stirganlar. Bizning oliy ma’lumotli bo‘lishimiz uchun bor imkoniyatlarini ishga solganlar.Otam judayam qattiqqo‘l, rashkchi bo‘lgan. Har bir qadamimiz o‘lchovli edi. Albatta, bizning foydamizni ko‘zlaganlar. Lekin shunday muhitda o‘sganimiz ko‘p joyda pand beradi: hammamizda sal yovvoyilik xarakteri bor. Odamlarga qo‘shilib ketishimiz biroz qiyin kechadi. Tabiatan tortinchoq, kamgap qizman. Odamlar bilan har doim masofa saqlayman.Atrofimda oshiqlarim ko‘p bo‘lgan. Xarakterim va tarbiyam sabab ularni yonimga yaqin yo‘latmasdim. O‘qishni bitirib viloyatga qaytdim. O‘qituvchi bo‘lib ishlay boshladim. Sovchilarning keti uzilmasdi, hatto «sovchilarni qaytarish bo‘yicha chempion», degan ta’rifgayam ega bo‘ldim. Bu qaysidir ma’noda to‘g‘ridir, lekin haqiqat emas. Aslida, qo‘ni-qo‘shnilarning ig‘volari sabab sovchilar uyimizga qaytib kelishmasdi.Ko‘zoynak taqardim. Bunga katta bir nuqsondek qarashardi. O‘qishga kirganimdan so‘ng linza qo‘ydirganman. Lekin odamlar bir vaqtlar ko‘zoynak taqqanimni unutishmasdi.Tuhmat toshiIshxonada birinchi tuhmat bilan yuzlashdim. O‘zimga yaqin do‘st sifatida ko‘rgan hamkasb opam meni sovun o‘g‘irlaganlikda aybladi. Bu hayotimdagi birinchi zarba edi. Yangi ishga kirgan odam jamoada «o‘g‘ri» degan nomni orttirishi qanchalar yomon. Kamiga u tuhmat bo‘lsa! Kelib-kelib sovun o‘g‘irlaymanmi? Bunga ba’zilar ishondi, ba’zilar esa yo‘q. Xullas nomim o‘g‘riga chiqdi. Dunyoda qanchalar razil odamlar borligiga ilk bor guvoh bo‘ldim.Hayotimdagi keyingi nohaqlikni esa menga sovchi qo‘ygan yigitdan ko‘rdim. Xarakteri juda qo‘pol bo‘lgani sabab, unga tegmadim. Ko‘p bora uydagilarini jo‘natdi, men rad etdim. Keyin boshqacha yo‘lga o‘tdi. Ishxonamga tekshiruvchi bo‘lib kelib, aynan meni tanqidga olishdi va ko‘p bora sheriklari bilan darsimni nazorat qilib yo‘q joydan kamchilik topib, ko‘pchilikning yonida izza qilishdi, yig‘latishdi. Vaholanki, hali ishga kirganimga endigina bir oy bo‘lgandi. Tabiatan kamgap bo‘lganim uchun jamoadagilar meni kibrli odamlarni mensimaslikda ayblashardi. Hatto kelgan sovchilarga men haqimda shunday ta’rif berishardi.Oilada hammamiz davlat ishida ishlardik. Onam kamsuqum ayol bo‘lgani, dadamning iznidan chiqmagani bois qo‘shnilar bilan gaplashib o‘tirmasdi. Bunga vaqtlari ham bo‘lmasdi. Qo‘shnilarning turmushi qanday, kimning qizi ajrashdi, kimning uyida urush bo‘ldi, xullas g‘iybatlarga qo‘shilmasdik. Bu esa kelgan sovchilarga yomonlash uchun yana bir bahona bo‘ldi. «Toshkentda o‘qib kelgan, kim biladi u yoqda nima qilib yurganini», kabi gap-so‘zlar oraladi. Bu orada onam insult bo‘lib, bir tomonlari ishlamay qoldi. Har doim ishlab, odamlar orasida yurgan odam bir joyda yotishi judayam og‘ir bo‘larkan.«Kasal kelin kimga ham kerak?»Kunlar shu zaylda o‘taverdi. 30 yoshni qarshiladim, uydagilarning majburlashlari ortidan bir yigitga unashtirildim. Yigit taniqli bir xonandaning musiqachisi, ham tadbirkor edi. Unashtirilgan yoshlar qanday bir-birga talpinishadi, bizda esa aksincha, munosabatlar sovuq edi. Men uni qo‘ng‘iroq qilishini kutardim, albatta. U bo‘lsa bir haftada bir telefon qilardi, SMS ham yozmasdi hatto. To‘y kuni ham belgilandi.Orada sog‘lig‘imda muammo paydo bo‘la boshladi. Belimda kuchli og‘riq, tekshiruvlardan grija bo‘lib qolganim ayon bo‘ldi. Ko‘rsatmagan joyimiz qolmadi, kasallik shunday avj oldiki, o‘rnimdan turolmay qoldim. To‘shakka mixlandim. 4 oy shu tarzda o‘tdi. Kuyov bolani esa parvoyi palak, e’tibor ham bermadi. Inson aynan shunaqa paytda atrofidagilardan, yaqinlaridan mehr-e’tibor kutarkan. Bir umr kutganim, orzu qilganim nahotki, shunchalar bemehr inson bo‘lsa?!Gapimiz gapimizga to‘g‘ri kelmay qoldi. Men unashtiruvni buzishga qaror qildim. Orada har xil gap-so‘zlar bolaladi. «Kasal kelin kimga ham kerak», «kasalmand, ertaga farzandli bo‘loladimi, yo‘qmi», singari gap-so‘zlar o‘zimgacha yetib kelardi. Alloh insonni turli sinovlar bilan sinarkan. Kimlar haqiqiy, kimlar soxta do‘st ekanini ko‘rsatib qo‘yarkan.Qalbim bo‘m-bo‘shDard bergan shifosiniyam beradi, albatta. Muolajalardan keyin oyoqqa turdim, hayot yo‘lida davom etdim. Oradan uch oy o‘tdi. Og‘ir kunimda yonimda turolmagan inson yana hayotimda paydo bo‘ldi. Salkam olti oy uyga tinmasdan uzr so‘rab kelishdi. Tabiiyki, non qaytganidan uydagilarning boshlari egilgan, keladigan sovchilar ham unashtiruv buzilganini eshitib yo‘q bo‘lib qolishardi.Shuning uchunmi uydagilar inson xato qilishini, aybini tushunib kelganda esa kechirishni tinmay ta’kidlashardi. Mening esa qalbim bo‘m-bo‘sh, unga nisbatan hech narsani his qilmasdim. Qiz bola ojiza bo‘larkan, yana rozi bo‘ldim.To‘y o‘tdi. Turmush o‘rtog‘imni iznidan chiqmaydigan, itoatkor ayolga aylandim. Unga ko‘ngil qo‘ydim, balki ko‘nikdim. U to‘ydan keyin ham beparvolikda davom etdi. Biz yangi kelin-kuyov alohida yashardik. Ertalabdan kechgacha uyda bir o‘zim zerikardim, ularning kelishlarini intizorlik bilan kutardim. Kelganida esa kompyuter, telefondan boshini ko‘tarmasdi. Hatto kechasi birga uxlamasdik, «sen kiraver, ishlarim bor», deb boshqa xonada ishlab o‘tirardi.Beparvolik so‘ldirarkan...Tushunishimcha, turmush o‘rtog‘im chetdan yuk olib kelib sotardi va bu bilan tunda shug‘ullanardi. Ayol kishini beparvolik, mehrsizlik so‘ldirarkan. Birga yashasang-u, uni sog‘insang, bu qanday azob... Hammaga o‘zimni baxtli ko‘rsatishga harakat qilib rol o‘ynardim.Qaynonamlar bizga yaqin joyda yashardi. Yangi kelinligimda borib xizmatlarini qilib kelardim. Ularning oilasida muhit boshqa, ya’ni birdamlik yo‘q, opa-singillar bir-birini yoqtirmaydi. Kelinning esa oilada o‘rni yo‘q, hatto birga gaplashib o‘tirishmasdi. Suhbatlariga qo‘shilish uchun bir-ikki og‘iz gapirsam, eshitmaganga olishardi. Oilaviy muhokama qiladigan mavzu chiqib qolsa, kelinni, ya’ni meni tashqariga chiqarvorishardi.Dunyoviy ilm ular uchun birinchi darajali edi, diniy ilmdan esa deyarli xabarlari yo‘q. Hatto namoz o‘qishni behudaga vaqt ketkazish, deb hisoblab, o‘qishimga qarshilik qilishardi. Diniy ilmdan xabarlari yo‘qligining yana bir isboti — xo‘jayinim meni umuman qizg‘anmasdi, hatto uyimizga har xil begona erkaklarni jo‘natardi. Men esa savdolar yuzasidan oldi-berdi qilardim. Hatto begona erkaklarga nomerimgacha bergandi.Bunday munosabatdan yig‘lardim, sababi meni uyimizdagi erkaklar shu inson uchun qanchalar avaylashgan, ishga olib borib olib kelishardi, hatto. Bu erkakning hayotida balki boshqasi bordir, bo‘lmasa bu qadar beparvo bo‘lmasdi, deb o‘ylashingiz mumkin. Lekin bu xato, uning hayotida mendan boshqasi yo‘q, bunga ishonchim komil.Bu orada ular to‘ylargayam chiqmay qo‘ydi, bunga o‘zlari qaror qildilarmi yoki jamoadan chiqarib yuborishdimi, bunisi menga qorong‘i.Ba’zida ular o‘ylanib, siqilib ko‘p uf tortardilar. Sababini so‘rasam umuman aytmasdi. Bir kun bexosdan telefonda gaplashayotganlarini eshitib qoldim. Suhbat asosan pul haqida bo‘ldi. Suhbatdan tushundimki xo‘jayinimning kimdandir qarzi bor. Buni avvaldan xatti-harakatlaridan yonimda telefonda gaplashmay ko‘chaga chiqib gaplashib kelishidan sezardim, lekin isbotim bo‘lmagani uchun o‘zimni o‘zim yaxshi bo‘lishiga ishontirardim. Turmush o‘rtog‘imning noqonuniy ishi bo‘lmasin, Alloh unga insof bergin, to‘g‘ri yo‘ldan adashtirmagin, deb duolarimda tinmay so‘rardim.Baxtli kunlarimiz ham bo‘lganBir yillik turmushimiz davomida erim men uchun ikki marta vaqt ajratgan. Birinchisi, ko‘zimda juda qattiq og‘riq his qilganimda. O‘shanda ko‘zimning og‘rig‘iga chidolmay qoldim. Erim beparvo yuraverdi. Telefonlashganimizda otamga ko‘zim haqida aytdim. Shunda kuyoviga telefon qilib, «sizlar Toshkentda bo‘lsangiz ko‘rsating ko‘zini, biz viloyatda turib nima qilolamiz hozir?» deb gapirgan. Erim otamdan hayiqardi. Meni doktorga olib bordi. Shifokor tekshirib, ko‘zimning shoxpardasi shikastlangani operatsiya qilinmasa ko‘r bo‘lib qolishim mumkinligini aytdi. Shunda erim qaynonamdan yashirincha ko‘zimni operatsiya qildirib berdi. Bu menga qilgan birinchi va yagona yaxshiligi bo‘lib qoldi.Ikkinchisi esa tug‘ilgan kunimda bo‘ldi. Bu turmushga chiqqanimdan keyingi birinchi tug‘ilgan kunim edi. Har yili bu kunni oila davrasida shodiyona bilan nishonlardik. Uyimiz qarindosh-urug‘lar, bolalarning qiy-chuvi bilan to‘lib ketardi. Birinchi marta tavallud kunimda bir o‘zim, uyda yolg‘iz o‘tirdim. Kechqurun to‘qqizlarga yaqin erim ishdan keldi. Juda xafa edim, lekin sezdirmaslikka harakat qildim. Qandaydir mo‘jiza bilan erim shu kuni meni ovqatlanishga olib bordi. Ikki soat vaqtini men uchun ajratdi. Ayol kishi uchun erining e’tibori nechog‘lik muhim ekanini shu kuni his qildim.Tahlika ichida yashadimBir kun erim yangi hamkorlarim, deb qandaydir odamlarni uyga boshlab keldi. Ular bilan birga ish boshlaganini aytib meni tanishtirdi. Erimning ishlariga tushunmasdim. Tez-tez yo‘qolib qolardi. Ba’zida chet davlatlarga chiqib kelardi. Qaynonamga bu haqida aytsam, erkak kishi ko‘chaning odami, deb meni koyib berdi.Shundan so‘ng Ispaniyaga vizam chiqibdi, deb narsalarini yig‘ib bir hafta yo‘q bo‘lib ketdi. «Bu gap qayerdan chiqdi», desam «ancha bo‘lgandi topshirib qo‘yganimga ,endi chiqibdi, borib kelmasam bo‘lmaydi», dedi-yu ketdi. Xullas erimning ana shunday ishlari ko‘p edi.Erim qancha topishini, ochig‘i, bilmasdim. Chunki uyga pul olib kelmasdi. Shaxsiy ehtiyojlarim uchun ota-onam pul berishardi. Erim hatto o‘ziga kiyim olishga ham pulni qizg‘anardi. Uning kiyinishi uchun ham uydagilarimdan pul olardim.Bir kuni erim va u men bilan tanishtirgan yangi hamkorlari eshik taqillatib kelishdi. Qulfni ochdim-u, xonamga kirib ketdim. Odatda shunday qilardim. Erkaklar oldida turgim kelmasdi. Ularning oshxonaga o‘tgani, u yerda baqir-chaqir bo‘lganini eshitdim. Yugurib chiqsam — erimning sheriklari «u o‘zini o‘ldirdi, qarzdan qutulish uchun atayin qildi», deb gapirib, chopgancha chiqib ketishdi.Oshxonaga borsam erim yerda yotar, yuragiga pichoq sanchilgandi. Qo‘rqib ketdim. Nima qilishimni bilmay qaltirab qoldim. Borib erimning yuragidan pichoqni sug‘urib oldim, qo‘llarim qon bo‘lib ketdi. Nima qilishni bilmay, qaltirab qoldim. Xona bir zumda odamlar bilan to‘ldi. Tez yordam erimni shifoxonaga olib ketdi. Meni esa tergov qilishdi. Avvaliga meni erini o‘ldirgan, deb o‘ylashdi. Stressga tushib qoldim.Keyin ma’lum bo‘lishicha (erim o‘ziga kelganidan so‘ng aytib berdi), hamkorlari unga tuhmat qilishgan, ulardan foydasini so‘rasa bo‘yniga bir necha barobar yuqori qarz ilib qo‘yishgan, uyni ularning nomlariga o‘tkazib berishini, yo‘qsa xotinini ko‘z oldida xo‘rlashlarini aytishgan. Erim ularni uyga boshlab kelgan va oshxonada o‘z joniga qasd qilgan.Erimning ahvoli og‘ir edi. Mening ahvolim erimnikidan ham battarroq edi. Meni qaynonam erimning oldiga qo‘ymadi, uyingizga borib davolanib keling, hozir unga qarolmaysiz deb, onamnikiga jo‘natib yubordi. Qizlik uyimda bir muddat davolanib erimning oldiga qaytdim.Qaynonam erimga xotining seni tashlab ketib qoldi. Ko‘rdingmi, unga og‘ir damda kerakmassan, faqat puling kerak, debdi. Shusiz ham sovuq turmushimiz battar muzladi. Menga erim pul sarf qilmasa, qanday uning puli uchun oldida bo‘ladi, deb o‘ylashi mumkin?Turmush o‘rtog‘imning oila a’zolari uchun pul qadrli, noyob narsa. Bunga ko‘p bor amin bo‘ldim. Hatto, bilasizmi, opa-akalari bu ishlar bo‘lgandan keyin mulklarni o‘zlarining nomiga o‘tkazib olishibdi. Ular uchun o‘g‘li qamalsa qamalsin mulklar ketmasin, shunaqa fikr bor ekan.Erim ahvolim og‘ir, davolanmasam bo‘lmaydi, deb viloyatga qochib keldi. Qaynonam har doimgidek sizning onangiz yosh, men sizga qarashga holim yo‘q. Bizga shuncha qaradingiz, osh-ovqatimizdan xabardor bo‘ldingiz, rahmat sizga. Endi borib o‘zingiz ham davolanib keling, o‘zimiz borib olib kelamiz, deb meni onamnikiga jo‘natib yubordi.Kelib telefon qilsam, hech kim olmadi. Na erim, na qaynonam, qaynopalarim ham ko‘tarishmadi. Keyin xabar yozdim. Bir hafta o‘tdi hamki dom-darak bo‘lmadi. Bir oy kutdim na xat, na xabar bo‘ldi. Bir oydan so‘ng otam, opam va men kelinlik uyimga bordik. Erim aqalli o‘rnidan turishga yaramadi. Otamga salom ham bermadi.Ma’lum bo‘lishicha, viloyatga kelganimizdan so‘ng ishlar chuqurlashgan, erimning yana boshqa qarzlari ham chiqib kelgan. Xabar topib odamlarga aytib qo‘ymasligim uchun uyimga jo‘natib yuborishgan. Tanishlari menga telefon qilib haqiqatni aytib qo‘yishi mumkinligini xayollariga keltirishmagan bo‘lsa kerak...Oilada muhit yaxshimas. Ular dadasiniyam tan olmaydi. Doim yomonlagani yomonlagan. U odam bo‘lsa insult bo‘lgan, yuvoshgina qariya. Men qaynonamni aybdor, deb bilaman. U ularni shunaqa qilib tarbiyalagan. Oilada otaning o‘rni yo‘q.Eshitishim bo‘yicha, hozir shu yerda ayasi bilan, tergov bo‘lganda borib kelib qolgan payt uyda ekan. Men, bilasizmi, nimadan qiynalyapman? Bir yil yashab uning uchun zarrachayam qadrim bo‘lmaganidan. Nahot inson xotinini sog‘inmasa, hayoti qanaqa kechayotgani bilan qiziqmasa?Men qo‘limdan kelgancha kurashdim, ammo qars ikki qo‘ldan chiqar ekan. Oilaning oila bo‘lishi uchun er-xotin birdek harakat qilmasa bo‘lmas ekan. Men erimning hech nimasi bo‘lmagan taqdirda ham adashgan deb kechirib yashardim. Lekin oradan qancha vaqt o‘tdi.. Undan hamon darak yo‘q... Buni kechirolmayman. Ajrashish uchun ariza bermoqchiman, miyamdagi savollardan juda charchadim. To‘g‘ri qilyapmanmi, shunday inson bilan hayotni davom ettirish mumkinmi?Hayot davom etadiShahnoza Jumaqulova, psixolog:Avvalo bir to‘xtamga kelib oling, yashasam hayotim qanaqa bo‘ladi va yashamasam nima bo‘ladi?Ikkita holat bo‘yicha yaxshi va salbiy holatlarga olib kelishi mumkin bo‘lgan bir qator sabablarni bir qog‘ozga yozib chiqing. Shunda bir qarorga kelishingiz oson bo‘ladi.Oila buzilmasligi uchun yana bir marta imkon bermoqchi bo‘lsangiz, turmush o‘rtog‘ingizni qisqa suhbatga chaqiring. Suhbat davomida o‘tgan ishlarni qaytadan muhokama qilish shart emas. Aniq maqsadga o‘ting:1. Oilani tiklash niyati bor-yo‘qligini biling.2. Oilaning himoyasi, xotirjamligi uchun qarzlarni to‘lagandan keyin munosabatni davom ettirish to‘g‘riligini ayting.3. Yana shu holatga tushmaslik va oilaning iqtisodiy ta’minotini barqarorlashtirish uchun ham bir ish boshini tutishi yaxshi bo‘lishini tushuntirib keting.Turmush o‘rtog‘ingiz «bola» pozitsiyasida fikrlovchi inson, oila mas’uliyati, himoyasi tushunchasidan uzoq.Qachonki, qarzlaridan qutulib tayinli ishda ishlab, sizning himoyangizni zimmasiga olgandagina voyaga yetgan inson pozitsiyasiga o‘tadi.Doimiy qarzdorlikda yurib, atrofni aldash hisobiga kun o‘tkazuvchi insonlarni, psixologlar «gipertimlar» psixotipiga qo‘shishadi.Ular mas’uliyat tushunchasi va jarayonning oqibatlari nimalarga olib kelishi haqidagi to‘g‘ri tushunchalardan uzoq bo‘lishadi. Jamiyatdagi, oiladagi majburiyatlarini his qilishmaydi. Ishonchga kirish bo‘yicha rol o‘ynashdagi xarizmada ularga teng keladigani yo‘q. Doimiy ichki depressiyada yurishadi. Qarz olishganida ham o‘zlarini bugungi kunlari uchun o‘ylamay sarflashadi. Orzusidagi noreal dunyoda yashashadi.Qarzdorlikning oxiri yomonligini bilishsa-da, qanchalik boshlari urilsa ham yana shu ishida davom etaverishadi. Tormoz va me’yor prinsiplarini bilishmaydi. Bunday insonlar bir qarzni ikkinchisi bilan qoplab ketaverishadi. Qarabsizki, o‘zlarini bu xulqdan to‘xtata olmaydi. Bu ularning hayot tarziga aylanib qoladi.Shunday ekan, siz turmush o‘rtog‘ingizni bu holatidan chiqishga qutqaruvchi bo‘lolmaysiz. Toki vaziyatni jiddiy qabul qilib, o‘zini qo‘lga olmaguncha.Agar ikki taraf ham adekvat do‘stona bir-birlaringizga bu shartlar ma’qul bo‘lsa, vaziyatni chuqurlashtirmasdan, yana qaytaraman, toki natija bo‘lgachgina yana birga oilani tiklashni maqsad qilinglar.Turmush o‘rtog‘ingizni qarzlari bo‘yicha sizni har xil insonlar bezovta qilsa, bu ishga aloqangiz yo‘qligini ayting, tahdid qilishsa, qonun doirasida ish ko‘rishingizni aytib, qonun bilan o‘zingizni himoya qiling.Ushbu vaziyatda, yaqinlaringizning yonida bo‘lishingiz o‘z sog‘lig‘ingiz uchun yaxshi. Agar bunaqa kriminal holatlarda turmush o‘rtog‘ingiz bilan bir uyda turishingiz ham ruhiy, ham jismoniy tomondan sizga zarba bo‘ladi.Sud ajrashishga vaqt beradi. Shu vaqt mobaynida ham ish natija bermasa, bunday holatda qaytadan yangi maqsadlar bilan oldinga harakat qilishga intiling.Hayot davom etadi. O‘zingizni qo‘lga oling, tanangiz sog‘ aqlingiz teran, yaxshi tarbiya olgan insonsiz. Maqsad qo‘ying, reja tuzing, imkoniyatingizdan kelib chiqqan holda o‘z ustingizda ishlang. Sog‘lom ruhiy holatdagina, sog‘lom fikrlay olasiz va to‘g‘ri qaror chiqarasiz.Ushbu vaziyatingizda psixolog qabuliga borishingizni maslahat beraman. Hozirgi depressiya holatidan chiqishingizda va keyin aniq bir qarorga kelishingizda mutaxassis maslahati siz uchun zarur.Charos Mannonova suhbatlashdi."
https://kun.uz/uz/news/2022/10/04/ogrigina-bolam-onasining-himoya-qilaverishi-panjara-ortiga-yetaklagan-qiz-hikoyasi,2022-12-01 20:21:24.706629,"Sud materiallari asosida tayyorlangan ushbu maqolada barcha ism-familiyalar o‘zgartirib berilmoqda. Qaniydi, ismlarni o‘zgartirgandek taqdirlarni ham o‘zgartirib bo‘lsa...Birinchi qadamDars tugab, tanaffusga qo‘ng‘iroq chalingach, 8-sinfning o‘yinqaroq o‘quvchilari tashqariga oshiqdi. Lola esa hech qayoqqa shoshilmasdi. Sinfdoshi Sabinaning chizmachilik fanida ishlatadigan hech kimda yo‘q o‘quv qurollari jamlanmasini o‘ziniki qilish istagi xayolini band etgan. Mana, u kutgan qulay imkoniyat, sinfda o‘zidan boshqa hech kim yo‘q.Sinfdoshining sumkasini kavlab, o‘quv qurollarini izlar ekan, yuragi tez-tez urib, qo‘llari titray boshladi. Kimdir uni kuzatib turgandek tuyuldi. Qo‘rqa-pisa eshik tomonga o‘girilar ekan, hech kim yo‘qligini ko‘rib harakatni jadallashtirdi. Izlagan narsasini topib, sumkasiga soldi. Ko‘zlari olazarak qiz ishni bajarib bo‘lgach, chuqur nafas olarkan qo‘llari hamon titrayotganini sezdi. Ammo g‘isht qolipdan ko‘chib bo‘lgan, voqeaning davomi uni xavotirga solayotgandi.Maktab hovlisi shovqin-suron, barcha sinfdoshlari bolalikning beg‘ubor osmonida kezib o‘ynashmoqda, sinfxonada yolg‘iz qolgan Lola esa juftakni rostlash payida. Kirish qo‘ng‘irog‘i chalindi. 4-soat — chizmachilik fani. Ketmasa, o‘g‘riligi fosh bo‘lishi mumkin...Uyiga yetib kelganida ham kimdir kuzatib turgandek tuyildi. Hozir sinfdoshi onasi bilan kelib yoqasidan oladigandek bo‘laverdi. Tushgacha sodir bo‘lishi kutilgan janjalga tayyor turdi. O‘quv qurollari jamlanmasini ham yashirib qo‘ydi. Xayolan o‘zini oqlash uchun turli bahonalar izladi.Ammo... u kutgan hodisa sodir bo‘lmadi. «Hech kim bilmadi», deya quvondi. Buyumlarni yashirib qo‘ygan joyidan olib tomosha qildi. Barcha qo‘rquv o‘tdi, endi xavotirga o‘rin yo‘q.Biroq u bilmasdiki, sinfdoshlari o‘g‘rilik sodir bo‘lganini sezishgan va hammaning gumoni — dars tugamay uyga ketib qolgan, tengdoshlariga qo‘shilmay, o‘zidan kichkinalarni qo‘rqitib, gapini o‘tkazadigan Loladan edi.Sabina uyiga yig‘lab keldi. Bo‘lgan voqeani va gumonini aytdi. Onasi o‘sha qizning uyiga bormoqchi bo‘ldi, biroq buvisi «qo‘ying, talashib yurasizmi, undan ko‘ra boshqasini olib bera qoling», deya kelinini shashtidan qaytardi.Ertasi kuni Sabina hech nima demasa-da, uning nigohida «ana, o‘g‘ri kelyapti, narsalaringga ehtiyot bo‘linglar», degan ma’no mujassam edi. Sinfdoshlariga e’tibor ham bermaydigan qiz negadir barchaga bir-bir qarab chiqdi. Yonidan o‘tib ketayotgan sinfdoshlari xuddi «sen o‘g‘risan, olgan narsangni qaytar», deyayotgandek tuyular, himoyaga tayyorlanib turgan Lola Nuriddinovaning esa har safar gapi ichida qolar, shu lahzada ich-ichidan pushaymon edi. Aynan o‘g‘rilik ustida qo‘lga tushirmagani uchun ham hech kim aybini yuziga ayta olmadi. Andishani qo‘rqoqlikka yo‘ygan qizaloqning ongida yana shunday ish qilsam bo‘ladi, menga hech kim, hech narsa demadi-ku, degan o‘y paydo bo‘ldi. Jazolanmay qolgan kichik o‘g‘rilik yanada kattaroqlariga yo‘l ochdi.Ikkinchi qadamLola Nuriddinova maktabdan qaytar ekan, ko‘zi boshlang‘ich sinfda o‘qiydigan Hakimaga tushdi. O‘zidan yoshi ham, jussasi ham kichik bo‘lgan qizaloqni qo‘rqita olishiga ko‘zi yetib, to‘xtatdi. He yo‘q, be yo‘q yoqasidan ushlagancha o‘ziga tortdi. Buni kutmagan qizaloq qo‘rqib ketganidan kipriklarini pirpirab, tili kalimaga kelmay qoldi.— Agar onangning pardoz buyumlarini olib chiqib bermasang, o‘ldim deyaver. Kaltagimni yemayman desang, aytganimni qil, zumrasha! Tushundingmi?— ...Bo‘ri qo‘liga tushgan qo‘zichoqdek titragancha boshini «xo‘p» ishorasini qilib qimirlatar ekan, ko‘zi yoshlandi. Yoqasini siltab qo‘yib yuborayotgan yo‘lto‘sarning qo‘liga ikki tomchi issiq yosh tomchiladi. Bunga e’tibor ham qilmay «Hiqillama, ertaga olib kelmasang...» dedi-yu, u yon-bu yon qarab juftakni rostladi.Qattiq qo‘rquvga tushgan qizaloq aytilgan narsalarni sumkasiga solib qo‘ydi. Tuni bilan esa allanimalar deb alahsirab chiqdi. Ertalab qizining sumkasiga tushlik solarkan, ona o‘zining pardoz buyumlarini ko‘rib hayron bo‘ldi. Avvaliga birovnikini o‘g‘irlab oldimikin, degan o‘ydan seskanib ketdi. Yaxshilab razm solsa, o‘ziniki. Holi-joniga qo‘ymagach, qizi yig‘lamsirab bo‘lgan voqeani so‘zlab berdi.Yurak oldirib qo‘ygan Hakimani maktabga olib borar ekan, direktor qabuliga kirishni ko‘ngliga tugdi. Aksiga olib, maktab rahbari ham, o‘rindoshlari ham yo‘q ekan. O‘ylab o‘tirmay, Lolaning uyi tomon yo‘l oldi. Kattalar bilan gaplashib, qizini tergab qo‘yishini, tartibga chaqirishini so‘ramoqchi bo‘ldi. Uy ketidagi qarovsiz daraxtlar, o‘sib yotgan begona o‘tlarga qarar ekan, ko‘nglidan «Hech qayerda ishlamasa, kun bo‘yi uyda o‘tirsa, tozalab qo‘ysa bo‘lmaydimi?» degan o‘y kechdi.Uzoq taqillatilgandan so‘ng nihoyat, darvoza ochildi. Uy egasi xushlamaygina salomlashgan bo‘ldi. Kelguvchining so‘zlarni eshitgani sari qoshlari chimirilib, past-baland bo‘la boshladi. Shu payt maktabdan qaytgan qizi ularni ko‘rib, rangi oqardi. Sekingina onasiga razm soldi — avzoyi buzuq, ahvol chatoq. «Qo‘lga tushdim», deya o‘ylab ulgurmasidan onasi ayolning o‘zini ayblashga hozirlandi. Baqirib, qizini himoya qila boshladi. Avvaliga o‘zini yo‘qotib qo‘ygan mehmon biroz kalovlanib qoldi-da, «ana gap qayerda, bolasidan o‘pkalashning hech hojati yo‘q ekan», degancha hafsalasi pir bo‘lib iziga qaytdi.Bu himoya qizni yanada ruhlantirdi, o‘zi bilmay kirib qolayotgan berk ko‘cha tomon navbatdagi odimlarni tashlashiga turtki bo‘ldi...Uchinchi qadamAyni tush vaqti, quyosh zabtiga olgan. 6-sinfda tahsil oladigan Alijon sigirlari uchun aravada pichan olib ketardi. Ko‘cha boshidagi do‘kon oldiga yetganda bolakay Lolaga to‘qnash kelib qoldi. Yuqori sinf o‘quvchisi bo‘lgan qiz uni sudrab, tor ko‘chaga olib kirdi. Maqsadi — uch hovli narida yashaydigan boladan pul talab qilish edi. Qo‘li bilan uning bo‘ynidan qisib ushlagan holda yuziga shapaloq tushirdi. Tizzasi bilan tepayotgan bir vaqtda qo‘shnisi ko‘rib qoldi. Otning qashqasiday taniqli bo‘lib qolgan bezori qizning harakati uni asabiylashtirdi. Nima uchun uryapsan, deya ular tomon yugurdi. Qo‘shnisining shashtidan qo‘rqdimi, bolani qo‘yib yuborib, uyi tomon ketdi.Qo‘shni ayol ko‘rib qolmaganda, Xudo biladi voqeaning davomi qanday tugardi?! Yaqinda qishloqdoshi Shahlodan o‘n ming so‘m undirish uchun «o‘ldirib, tog‘-u toshlar orqasiga olib o‘tib tashlayman, hech kim topolmaydi», deya qo‘rqitgan qizdan qo‘rqqulik...Tarbiyaning hosilasiOdatda qiz bolaga dilbar, lobar, chevar, nazokatli kabi ta’riflarni berishadi. Lola esa o‘z «hunar»i ortidan «Jadu» degan laqab orttirdi. Jaduni onasiga aytishdan naf chiqmasligiga amin bo‘lgan jabrlanuvchilar maktab ma’muriyatiga murojaat qilishdi. Ammo bilishmasdiki, bir necha bor tartibga chaqirilsa-da, sinf rahbari, maktab psixologi, tajribali o‘qituvchilar ishtirokida tarbiyaviy ishlar olib borilsa-da, kor qilmagan.Qonun hamma uchun barobar. Katta-kichik unga birdek bo‘ysunishi kerak. Sud hukmi bilan mahalla, maktab, oila tarbiyalay olmagan Lola Nuriddinova maxsus koloniyada tarbiyalanishi belgilandi.Oila a’zolari esa mahallada uzoq tura olishmadi. Qo‘ni-qo‘shni, odamlar gap-so‘zidan qochib, boshqa mahallaga ko‘chib o‘tishdi. Uyning darvozasiga katta qulf osildi.Inson o‘zidan qochib qutulolmaydiQadimda bir qishloqda aka-uka yashagan ekan. Ular bolalikda bilib-bilmay o‘g‘rilik qilishibdi. Qo‘lga tushib qolganlaridan so‘ng tartib-qoidaga binoan har ikkalasining peshonasiga tamg‘a bosilibdi. Bu sharmandalikka chidolmagan aka boshqa yurtlarga bosh olib ketadi. O‘z nomiga tushgan dog‘ni berkitishga urinadi. Ammo qayga bormasin, peshonasiga bosilgan tamg‘a sabab, unga shubha bilan qarasharkan.Qayga ketsa ham o‘zidan qochib keta olmasligini anglagan ukasi esa qishloqda qolib, odamlarning ishonchini qayta qozonish uchun barchaga birdek yordam berishga urinadi. Ko‘p yillar o‘tib qishloqdoshlarining mehrini qozonadi. Yillar o‘tib qariganida bir bolakay uni ko‘rsatib onasidan bu amakining peshonasidagi tamg‘a nima deb so‘raganida ayol o‘ylab ham o‘tirmay «menimcha, avliyo ekanini bildirsa kerak», deb javob beradi.Inson o‘zidan qochib ketolmaydi. Rivoyatda keltirilganidek, odam qilgan qilmishi uchun astoydil afsuslanib harakat qilsa, xatolarini tuzatishi mumkin. Ammo unga xatosini anglatishi kerak bo‘lganlarning o‘zi xato yo‘lda bo‘lsa-chi? Agar ona qizidagi qo‘li egrilikning ilk belgilarini sezgandayoq, bu yo‘ldan qaytarganda bugun tengdoshlari qatori uyida, ota-onasi bag‘rida yurmasmidi?Bolani mehnatga o‘rgatish, uni to‘g‘ri yo‘lga solish naqadar qiyin. Agar Lola Nuriddinovaning ota-onasi o‘z vaqtida qo‘ni-qo‘shnilar, o‘qituvchilar so‘zini to‘g‘ri qabul qilganida, uning tarbiyasi bilan shug‘ullanganida, bugun mahalladoshlaridan uyalib, boshqa manzilga bosh olib ketishga majbur bo‘lmasmidi?Endi Lolaning taqdiri qanday kechadi, u o‘z qilmishlaridan to‘g‘ri xulosa chiqara olarmikin? Nomiga tushgan dog‘ni ketkazish uchun qanday harakat qiladi, rivoyatdagi akaning yo‘lidan boradimi yoki inisining?Charos Mannonova, jurnalist"
https://kun.uz/uz/news/2022/10/04/noqonuniy-muomaladan-olib-qoyilgan-500-ming-dona-sigareta-yoq-qilindi,2022-12-01 20:21:26.127398,"Davlat bojxona qo‘mitasi tomonidan poytaxtning Sergeli tumanidagi zavodlardan birida noqonuniy muomaladan olib qo‘yilgan qiymati 175 mln so‘mlik jami 500 ming dona sigaretani yo‘q qilish tadbiri bo‘lib o‘tdi.Tadbirda manfaatdor vazirlik va idoralar hamda ommaviy axborot vositalari vakillari ishtirok etdi, deya xabar bermoqda Bojxona qo‘mitasi axborot xizmati.Ma’lum qilinishicha, joriy yilning 23 iyun kuni Davlat bojxona qo‘mitasi Toshkent viloyati bojxona boshqarmasi tezkor tuzilmalari va DXX xodimlari hamkorligida Ohangaron tumanida o‘tkazilgan tezkor tadbirda avvaldan kuzatuvga olingan “Hyunday Porter II” rusumli yuk avtomashinasi to‘xtatilib, xolislar ishtirokida ko‘zdan kechiriladi.Avtomashina yukxonasida 50 dona qog‘oz qutilarga joylangan 7000 kuti “Milano London”, 15000 quti “Milano Tech Lock” va 3000 quti “Milano New York” nomli tamaki mahsulotlari borligi aniqlanadi.Ashyoviy dalil tariqasida olingan, qiymati 175 mln so‘mlik, jami 25 000 quti tamaki mahsulotlari xorijda ishlab chiqarilgan bo‘lib, ular raqamli markirovka kodlariga ega bo‘lmagan hamda aksiz markalari bilan qadoqlanmagan.Holat yuzasidan jinoyat ishi qo‘zg‘atilib, 2022 yil 6 sentabr kuni jinoyat ishlari bo‘yicha Ohangaron tuman sudi tomonidan ushbu tamaki mahsulotlarini yo‘q qilish yuzasidan hukm o‘qildi.Yo‘q qilish tadbirida ushbu 25 ming quti tamaki mahsulotlari ishtirokchilar guvohligida maxsus sanoat pechlarida yoqib yuborildi.Tadbirda ma’lum qilinishicha, bojxona organlari tomonidan joriy yilning 9 oyi mobaynida noqonuniy tamaki mahsulotlari bilan bog‘liq jami 269ta huquqbuzarlik holatlari aniqlangan bo‘lib, ular bo‘yicha 1 mln 458 ming 736 quti tamaki mahsulotlari ushlab qolingan. Mazkur tamaki mahsulotlarining umumiy qiymati esa salkam 17,8 mlrd so‘mni tashkil qilmoqda.Bojxona organlari tomonidan 60dan ortiq holatda aybdor shaxslarga nisbatan O‘zbekiston Respublikasi Jinoyat kodeksining 182, 186-1-moddalari bilan jinoyat ishlari qo‘zg‘atilib, tergov organlariga yuborilgan.Shuningdek, 175ga yaqin huquqbuzarlik holatlari bo‘yicha Ma’muriy javobgarlik to‘g‘risidagi kodeksning tegishli moddalari bilan ma’muriy ishlar yuritilib, ko‘rib chiqish uchun jinoyat ishlari bo‘yicha sudlarga yuborilgan.“O‘zbekiston Respublikasi hududiga BAA va Koreyadan kirib kelayotgan va noqonuniy ravishda sotiladigan kontrabandaning asosiy oqimini “Milano” va “Esse” markali sigaretalari tashkil etmoqda.Otabek Choriyev, Davlat bojxona qo‘mitasi raisi o‘rinbosari:E’tiborlisi shundaki, mutaxassislarimiz ushbu kontrabanda sigaretlar ishlab chiqarilgan davlatlarga rasmiy murojaat bilan chiqishdi. “Biz bu tamaki mahsulotlarini ishlab chiqarmaganmiz”, degan javob oldik. Bu bunday mahsulotlarning noqonuniyligi va ularning kelib chiqishi shubhali ekanini yana bir bor tasdiqlaydi.Eslatib o‘tamiz, O‘zbekiston Respublikasi Vazirlar Mahkamasining 15.07.2009 yildagi “Davlat daromadiga o‘tkaziladigan mol-mulkni olib qo‘yish, sotish yoki yo‘q qilib tashlash tartibi to‘g‘risida”gi 200-son qarori bilan tasdiqlangan Nizomning 7-bobida sud qaroriga ko‘ra musodara qilingan tamaki mahsulotlarini yo‘q qilib tashlash tartibi belgilangan.Unga ko‘ra, musodara qilingan tamaki mahsulotlarini yo‘q qilish ishlarini tashkillashtirish davlat ijrochisi tomonidan amalga oshiriladi.Mazkur yo‘q qilish tadbiri noqonuniy tamaki mahsulotlariga qarshi kurash yo‘lida katta qadamdir. Umid qilamizki, nafaqat bojxona organlari, balki chegara va tamaki mahsulotlari aylanmasini nazorat qiluvchi boshqa idoralar ham nazoratni, noqonuniy savdoga qarshi kurashni kuchaytirib bizni kontrabanda va kontrafakt bozoridan xalos etishadi."
https://kun.uz/uz/news/2022/10/04/jurnalist-ayolga-tuhmat-qilganlar-nega-topilmayotgani-haqidagi-savolga-uchta-idora-javob-berolmadi,2022-12-01 20:21:27.514445,"Kecha, 3 oktyabr kuni AOKAda oilaviy jinoyatlar va zo‘ravonliklarning oldini olish bo‘yicha qilinayotgan ishlar tahliliga bag‘ishlangan matbuot anjumani bo‘lib o‘tdi.Unda Kun.uz muxbiri tomonidan 3 yoshli farzandini ayiq qafasiga tashlab yuborgan ayol va uni bu ishga majbur qilgan omillar, oiladagi ehtimoliy zo‘ravonlik holatlari qanchalik tahlil qilingani, shuningdek, “Qalampir.uz” nashri muxbiri Feruza Najmiddinovaga nisbatan uning sha’nini kamsituvchi tuhmat video tarqatgan shaxslar aniqlangan yoki aniqlanmagani bo‘yicha izoh so‘raldi.Savol yuzasidan dastlab Bosh prokuratura katta prokurori O‘ktam O‘tayev izoh berdi.“Bu ayol majburiy tartibda davolanishga yotqizilgan. Hozir asosiy masala uning tezroq tuzalib chiqishi. Avvalo shuni aytish kerakki, sog‘lom odam o‘z farzandini ayiq changaliga tashlamaydi.Sizning vaziyat nega bu darajaga kelib qoldi, degan savolingizga Sog‘liqni saqlash vazirligi xodimlari to‘liqroq javob beradi. Chunki ruhiy xastalikning sabablari juda ko‘p. Agar sizda uni bunga majbur qilishgani holati yuzasidan ma’lumotlar bo‘lsa, biz bilan bo‘lishing”, – dedi prokuror.Oila va xotin-qizlar qo‘mitasi raisi birinchi o‘rinbosari Ozoda Parpiboyeva savollarga javoban qo‘mita faoliyati yo‘lga qo‘yilganiga ko‘p bo‘lmagani, hozirgi vaqtda tizimdagi kadrlarni o‘qitish va malakasini oshirish choralari ko‘rilayotganini aytdi.“Oila va xotin-qizlar qo‘mitasi 1 martdan faoliyat boshladi. Juda katta tizim ishlab chiqildi. Bu – mahalla raisi, yoshlar yetakchisi va xotin-qizlar faoli. Bizda jami 9 370 ta mahalla bor. Bu mahallalarning har biriga xotin-qizlar faoli biriktirildi. Biz mahalladagi ayollarning muammolarini o‘rganish bo‘yicha ishni birinchi navbatda ularni o‘qitishdan boshladik. Bunda avvalo hokim o‘rinbosarlari, oila va xotin-qizlar boshqarmasi boshliqlari, bo‘lim boshliqlari, shuningdek, har bir mahallada xotin-qizlar faollarini o‘qitdik.To‘g‘ri, oilalarimizni o‘rganish, xotin-qizlar bandligini ta’minlash borasida hamkorlikda ishlayapmiz. Biz hali barcha oilaga ham kirib borolganimiz yo‘q, lekin har bir oilaning individual dasturi ishlab chiqildi. Har bir holat joyiga chiqib o‘rganilyapti.To‘g‘ri, qizimiz oliy ma’lumotli. Bu qizga o‘z vaqtida tibbiy, psixologik yordam berganimizda, mutaxassislar bilan borib, ota-onasi bilan gaplashganimizda bunday salbiy holat bo‘lmasdi.Biz o‘sha joyda, hamkor tashkilotlar bilan tegishli yordamni ko‘rsatsak, bu kabi holatlarning oldi olinadi.[…] “Qalampir.uz” nashri muxbiri ishi bo‘yicha hududlarda ayollarga qanday bosim bo‘lsa, biz ichki ishlar bilan hududlarning o‘ziga borib uchrashyapmiz. Kuni kecha ham mardikor bozorlariga borib, ayollar bilan gaplashdik.Biz Feruza Najmiddinova bilan uchrashdik va unga qanday yordam kerak bo‘lsa, berishimiz mumkinligini eslatdik”, – dedi Parpiboyeva.Tadbirda Ichki ishlar vazirligi Huquqbuzarliklar profilaktikasi xizmati vakili sifatida qatnashgan Nazokat Tojiyeva esa holat bo‘yicha unda ma’lumot yo‘qligini bildirdi."
https://kun.uz/uz/news/2022/10/04/ozbekistonda-kochada-va-jamoat-joyida-zoravonlik-va-tazyiqqa-uchragan-ayollar-soni-aytildi,2022-12-01 20:21:29.090990,"AOKAda Oila va xotin-qizlar davlat qo‘mitasi raisi birinchi o‘rinbosari Ozoda Parpiboyeva, IIV HPX  boshlig‘i o‘rinbosari Umida Abdullayeva, Bosh prokuratura bo‘lim boshlig‘i O‘ktam O‘tayev, Mahalla va nuroniylarni qo‘llab-quvvatlash vazirligi boshqarma boshlig‘i Islomiddin Xoliqov ishtirokida matbuot anjumani bo‘lib o‘tdi.Unda qayd etilishicha, ushbu tazyiq va zo‘ravonlik holatlarining 27 mingdan ortig‘i — oilada, 3 mingdan ortig‘i — ko‘chada, 1 mingdan ortig‘i — jamoat joyida, 81 tasi — ta’lim muassasasida, 429 tasi — ish joyida sodir etilgan.Jismoniy zo‘ravonlik — 9155 ta, jinsiy zo‘ravonlik — 68 ta, iqtisodiy zo‘ravonlik — 340 ta, ruhiy zo‘ravonlik — 18 mingdan ortiq, tazyiq — 6 mingdan ortiq.Farg‘onada — 2520 nafar, Xorazmda — 1501 nafar; Andijon, Samarqand, Qashqadaryo, Navoiyda esa tazyiq va zo‘ravonlik holati kamaygani aniqlandi.Himoya orderi berish natijasida 16 mingdan ortiq oila yarashtirilgan, 14 mingdan ortiq nizo bartaraf etilgan, rasmiylashtirilgan 2862 ta himoya orderi natijasida ma’muriy / jinoiy javobgarlik belgilanib, xotin-qizlarning buzilgan huquqlari tiklangan.Xotin-qizlarga nisbatan zo‘ravonlik holatlarining oldini olish hamda ijtimoiy reabilitatsiya ishlarini muvofiqlashtirish maqsadida Vazirlar Mahkamasi 6 ta qarori, 4 ta qonun loyihasiga asoslantirilgan takliflar kiritilgan. 8 ta vazirlik va idoralar bilan oilalarni mustahkamlash va xotin-qizlarni qo‘llab-quvvatlashga qaratilgan chora-tadbirlarni tashkil etish bo‘yicha 2022 yil iyul-dekabr oylariga mo‘ljallangan hamkorlik dasturiga oid qo‘shma qaror qabul qilingan va ijrosi nazoratga olingan.9 ta vazirlik va idoralar bilan birgalikda xorijiy davlatlarga uzoq muddatga chiqib ketgan shaxslar, voyaga yetmaganlar orasida salbiy holatlar barvaqt oldini olish, profilaktik hisobda turgan xotin-qizlar bilan manzilli ishlash bo‘yicha hamkorlikdagi chora-tadbirlar dasturi ishlab chiqilib, ijroga yo‘naltirilgan."
https://kun.uz/uz/news/2022/10/03/xalq-talimi-vazirligi-boshlangich-sinflar-darsliklari-boyicha-oqituvchilarga-murojaat-bilan-chiqdi,2022-12-01 20:21:30.587836,"Vazirlik xabarida aytilishicha, hozirda birinchi sinfdan to ikkinchi sinfgacha bo‘lgan barcha o‘quv mahsulotlari aprobatsiya uchun tanlab olindi. “Hurmatli boshlang‘ich sinf o‘qituvchilari! Agarda siz ushbu aprobatsiya ishlarida qatnashish istagida bo‘lsangiz talim2023.uz veb-sayti yoki @talim2023_bot telegram boti orqali ro‘yxatdan o‘tib, o‘zingiz haqingizda ma’lumot qoldirishingiz mumkin. Biz albatta siz bilan bog‘lanamiz va sizni ishchi guruhimizga taklif qilamiz. Yangi maktab dasturi va kitoblarini birgalikda yaratamiz!” deyiladi xabarda. Avvalroq Prezident administratsiyasi, Xalq ta’limi vazirligi, Ta’lim sifatini nazorat qilish inspeksiyasi va yana bir qator tashkilotlarning mas’ul vakillaridan iborat katta ishchi guruh tuzilishi haqida ma’lum qilingandi. "
https://kun.uz/uz/news/2022/10/03/namanganda-cobalt-traktor-tirkamasiga-borib-urilishi-oqibatida-ikki-kishi-halok-boldi,2022-12-01 20:21:32.182806,"1 oktyabr kuni kechqurun «Toshkent-O‘sh» avtomobil yo‘lining 293-kilometrida Cobalt mashinasi traktorga urilishi oqibatida 2 kishi vafot etdi. Namangan YHXB matbuot xizmati xabar berishicha, Toshkent—vodiy yo‘nalishida ketayotgan Cobalt haydovchisi harakat xavfsizligini ta’minlay olmay, o‘zidan oldindagi traktorga borib urilgan.Oqibatda Cobalt’da bo‘lgan ikki nafar yo‘lovchi og‘ir tan jarohati olib voqea joyida vafot etgan. Haydovchi va ikki yo‘lovchi tan jarohati olib shifoxonaga yotqizilgan.Qayd etilishicha, holat bo‘yicha Pop tumani IIB TB tomonidan tergovga qadar surishtiruv harakatlari olib borilmoqda.Ayni vaqtda Namangan viloyati miqyosida YHXB mas’ullari tomonidan traktor haydovchilari o‘rtasida tushuntirish ishlari olib borilib, tungi vaqtda yoritish chiroqlari va nur qaytargichlar soz holda harakatlanish bo‘yicha qat’iy nazorat qilinmoqda."
https://kun.uz/uz/news/2022/10/03/yakkasaroy-tumani-hokimligining-bosh-yuriskonsulti-ushlandi,2022-12-01 20:21:34.141373,"Tadbirkorning 1500 AQSh dollarini qo‘lga kiritmoqchi bo‘lgan yuriskonsult ushlandi. Bu haqda Bosh prokuratura huzuridagi Iqtisodiy jinoyatlarga qarshi kurashish departamenti xabar bermoqda.Bosh prokuratura huzuridagi departament hamda Davlat xavfsizlik xizmatining Yakkasaroy tumani bo‘limlari tomonidan tadbirkorlik sub’yektlari huquqlarini himoya qilish yuzasidan tezkor tadbir o‘tkazilgan.Unda, Yakkasaroy tumani hokimligi bosh yuriskonsulti B.N. “B.S.” MChJ tomonidan ochilgan do‘kon egalik huquqini bekor qilish yuzasidan sudlar tomonidan ko‘rilayotgan apellyatsiya ishini yuqori lavozimlarda ishlovchi tanishlari orqali uning foydasiga hal qilib berishni 1500 AQSh dollariga kelishib, shundan 500 AQSh dollarini ishni boshlash bahonasida qo‘lga kiritib, qolgan 1000 AQSh dollarini olgan vaqtida ashyoviy dalillar bilan ushlangan. Mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishi qo‘zg‘atildi.Ma’lum qilinishicha, hozirgi vaqtda tergov harakatlari o‘tkazilmoqda."
https://kun.uz/uz/news/2022/10/02/navoiyda-qizlarining-raqsi-tufayli-ota-onalarga-qollangan-jarima-bekor-qilindi,2022-12-01 20:21:35.577482,"Karmana kasb-hunar maktabida ikki nafar o‘quvchi qiz tomonidan ijro etilgan bema’ni raqs ijtimoiy tarmoqlarda tarqalib, turli muhokamalarga sabab bo‘ldi. Holat yuzasidan Navoiy viloyati Oila va xotin-qizlar boshqarmasi rasmiy munosabat bildirib, qizlarning ota-onalari jarimaga tortilganini ma’lum qildi.Boshqarmaga ko‘ra, 21 sentabr kuni Karmana tumani kasb-hunar maktabining ikki nafar o‘quvchisi tadbirga tayyorgarlik ko‘rish jarayonida o‘zbek millatiga munosib bo‘lmagan, o‘zbekona urf-odatlarimizga to‘g‘ri kelmaydigan raqsga tushib, ushbu harakatlarni tasvirga olishgan hamda ijtimoiy tarmoqlarda tarqatib yuborishgan.“Ushbu holatlar mutasaddi rahbarlar hamda voyaga yetmagan o‘quvchi qizlarning ota-onalari ishtirokida muhokama qilinib, ularning ta’lim-tarbiyasiga oid qat’iy chora-tadbirlar belgilab olindi. Voyaga yetmagan o‘quvchi qizlarning ota-onalariga nisbatan Ma’muriy javobgarlik to‘g‘risidagi kodeksning 47-modda 1-qismida ko‘rsatilgan huquqbuzarlik sodir etilganligi aniqlanib, belgilangan tartibda jarimaga tortildi”, — deyiladi boshqarma rasmiy munosabatida.Navoiy viloyati adliya boshqarmasi ota-onalarga qo‘llangan mazkur jarimani noqonuniy deb topdi va uni bekor qildi. Adliya boshqarmasining ta’kidlashicha, Ma’muriy javobgarlik to‘g‘risidagi kodeksning 47-moddasida ota-onalar yoki ularning o‘rnini bosuvchi shaxslar tomonidan voyaga yetmagan bolalarni tarbiyalash va ularga ta’lim berish borasidagi majburiyatlarni bajarmaslik, shu jumladan voyaga yetmagan bolalarning ma’muriy huquqbuzarlik sodir etishiga olib kelishi belgilangan tartibda jarima solishga sabab bo‘lishi nazarda tutilgan.“Ijtimoiy tarmoqlarda tarqalgan videodagi xatti-harakatlar, xususan, alohida bir holatda qizlar davrasida raqs tushilishi “ota-onalarning bolalarni tarbiyalash va ularga ta’lim berish borasidagi majburiyatlarni bajarmasligi”, deb noto‘g‘ri huquqiy kvalifikatsiya qilingan. Ya’ni mazkur holatda ma’muriy huquqbuzarlik tarkibi mavjud emas.Voyaga yetmagan o‘quvchi qizlarning raqs uslublari O‘zbekiston jamiyatidagi umumtarqalgan ma’naviy qadriyatlarga to‘la mos kelmasligi mumkin. Lekin insonlarning axloqiy o‘lchamlari va qarashlari qonunlar bilan belgilangan normalardan noto‘g‘ri foydalanishga, ayniqsa javobgarlikka tortishga olib kelmasligi lozim.Bundan tashqari, ota-onalarning bayon etishiga ko‘ra, lavha rasmiy manbalar va markaziy telekanallar orqali yoritilish jarayonida maktab o‘quvchilari hamda ota-onalar intervyu berish yuzasidan bosim ostida qolgan. Natijada, voyaga yetmagan bolalar o‘z tengdoshlari, maktab ma’muriyati, ota-onalari va keng jamoatchilik oldida sazoyi qilingan. Ushbu nomaqbul harakatlar voyaga yetmaganlarning sog‘ligi va salomatligiga, ruhiy barqarorligiga o‘ta jiddiy ta’sir qilgan va ularning sha’ni va qadr-qimmati tahqirlanishiga olib kelgan.Shuningdek, mazkur masalada ba’zi bir ijtimoiy tarmoqlardagi xabarlar hamda televideniye orqali berilgan intervyularda maktab ma’muriyati rahbari va ayrim o‘qituvchilariga nisbatan “hayfsan” va “jarima” intizomiy jazo chorasi qo‘llanganligi va ular egallab turgan lavozimidan ozod qilinganligi bayon etilgan. Ushbu holat ham adliya organlari tomonidan o‘rganilganda maktabning hech bir xodimi bilan mehnat shartnomasi bekor qilinmaganligi ma’lum bo‘ldi”, — deyiladi adliya boshqarmasi izohida."
https://kun.uz/uz/news/2022/10/02/yunusobod-tuman-hokimligi-sobiq-xodimi-firibgarlik-bilan-fuqaroning-30-ming-dollarini-ozlashtirdi,2022-12-01 20:21:37.002267,"Bosh prokuratura fuqaroning 30 ming dollar mablag‘i firibgarlik bilan o‘zlashtirilgan holat haqida ma’lumot berdi. «Yunusobod tuman hokimligi uy-joy kommunal xizmat ko‘rsatish va obodonlashtirish masalalari bo‘yicha bo‘lim sobiq boshlig‘i ikki nafar jinoiy sherigi bilan bir fuqaroga avtosalondan yangi Malibu rusumli avtomashinani olib berishni va’da qilib, evaziga 30 ming AQSh dollari miqdoridagi pullarni qo‘lga kiritishgan va o‘zlarining ehtiyojlariga sarflab yuborishgan», deyiladi xabarda. Mazkur holat yuzasidan Yunusobod tuman prokuraturasi tomonidan Jinoyat kodeksining 168-moddasi 4-qismi «a» bandi bilan jinoyat ishi qo‘zg‘atilgan.Jinoyat ishi doirasida 2 nafar shaxsga nisbatan «qamoqqa olish» ehtiyot chorasi qo‘llangan. 1 nafari esa tergovdan yashiringani sababli qidiruv e’lon qilingan.Tergov harakatlari olib borilmoqda.   "
https://kun.uz/uz/news/2022/10/02/berlinda-ozbekistonlik-filmining-2-epizodi-premerasi-bolib-otdi,2022-12-01 20:21:38.474835,"O‘zbekistonning Berlindagi elchixonasida «O‘zbekistonlik» xalqaro forumi va xorijda muvaffaqiyatga erishgan vatandoshlar haqida hikoya qiluvchi «O‘zbekistonlik» filmining ikkinchi epizodi premerasi bo‘lib o‘tdi.Forum ikki yuz nafardan ortiq muvaffaqiyatga erishgan vatandoshlarimiz, shuningdek, Yevropa diplomatlari, biznesmenlar, kreativ industriya vakillari va yevropalik ekspertlarni birlashtirdi.«O‘zbekistonlik» forumi Turizm va madaniy meros vazirligi tomonidan Yoshlar ishlari agentligi, Ekologiya va atrof-muhitni muhofaza qilish davlat qo‘mitasi, Orient Group kompaniyasi va Uzbekistan Airways milliy aviatashuvchisi ko‘magida tashkil etilgan. Tadbirdan ko‘zlangan asosiy maqsad – chet davlatlarida yashab, faoliyat olib borayotgan va turli sohalarda muvaffaqiyatga erishgan o‘zbekistonliklarni birlashtirish hamda ular bilan ona vatan o‘rtasida muloqot o‘rnatib, hamkorlik ko‘prigini yaratishdir. Shuningdek, mamlakatning intellektual hamda iqtisodiy salohiyatini mustahkamlashda hamkorlikdagi loyihalar amalga oshirish ko‘zda tutilgan. Forum ochilishida Bosh vazir o‘rinbosari, Turizm va madaniy meros vaziri Aziz Abduhakimovning videomurojaati namoyish etildi.Forum doirasida «Aral Dream» xalqaro PR-dasturi taqdimoti o‘tkazildi. Uning yordamida tadbir mehmonlari o‘z mobil qurilmalarida yangi Araldream.com onlayn-habidan foydalanib, Orolbo‘yi muammolari hamda ularni hal etishning innovatsion yo‘llari haqida to‘liqroq ma’lumotga ega bo‘lishdi.Bundan tashqari, mehmonlarga Orolbo‘yi muammosiga bag‘ishlangan «Sho‘rxok» qisqa metrajli filmi premerasi hamda O‘zbekiston xalq artisti Jyenisbek Piyazov va Elektrooko guruhi ijrosidagi «Ertangi kun» videoklipi namoyish etildi.Forumning yakunlovchi qismida «O‘zbekistonlik» filmining ikkinchi epizodi premerasi namoyish etildi. Yoshlar ishlari agentligi direktori Alisher Sa’dullayev g‘oya muallifi sifatida forum qatnashchilari qarshisida videomurojaat orqali so‘zga chiqdi.Rejissyor Muxlisa Azizova tomonidan suratga olingan filmda Germaniyada yashovchi ikki nafar o‘zbekistonlik bosib o‘tgan murakkab yo‘l va ular erishgan yutuqlar haqida so‘z boradi. Ulardan biri – Dmitriy Bogdanov. U dastlab Toshkentda, keyin esa Berlinda o‘qishni tamomlagan. Xorij ta’lim muassasasida fazoviy texnologiyalar yo‘nalishini tanlagan va bu qaror uning hayotida hal qiluvchi bo‘lgan.Bugungi kunda u Ilon Maskning «Space X» kompaniyasi uchun sun’iy yo‘ldoshlarni yetkazib beruvchi ExoLaunch kompaniyasi asoschisidir.Navoiylik Mushtariy Sharifova esa O‘zbekistonda va xorijning University of Applied Sciences in Europe oliygohida biznes va menejment yo‘nalishida tahsil olgan. Mushtariy Tesla kompaniyasiga ishga kirgan ilk o‘zbekistonlik qiz bo‘ldi.«O‘zbekistonlik» filmini Uzbekistan’s Club Youtube-kanalida tomosha qilish mumkin."
https://kun.uz/uz/news/2022/10/01/bu-yerda-bir-umr-qolasan-deyishgandi-oylab-topilgan-ayblovlar-bilan-12-yilga-qamalgan-sobiq-tezkor-xodim-hikoyasi,2022-12-01 20:21:39.952214,"2011 yilning 19 dekabri Xorazm viloyati Xazorasp tumani ichki ishlar boshqarmasi tezkor xodimi Dilshod Masharipovning hayotida qora kun sifatida muhrlangan. Boisi u xuddi shu kuni Milliy xavfsizlik xizmati viloyat boshqarmasi xodimlari tomonidan ishxonasidan jinoyatchilardek ushlab ketilgan.U Kun.uz’ga bergan intervyusida so‘roq paytida inson zoti chidashi mushkul bo‘lgan shafqatsiz usullar bilan qiynoqqa solinganini aytadi.– O‘sha kuni Xazorasp tumani IIB rahbari ma’rifat soati o‘tkazdi. O‘tgan haftada qilingan ishlar bo‘yicha mas’ullardan hisobot oldi, yangi haftadagi rejalarni belgilab berdi. Shu bilan yig‘ilish tugadi, hamma o‘z ishi bilan shug‘ullanish uchun tarqaldi. Mashinamga o‘tirayotganimda zarur hujjatni xonamda unutib qoldirganim esimga tushdi. Ishxonamga qaytib kirayotganimda qo‘riqchilardan biri meni rahbar yo‘qlaganini aytdi. Yo‘lakda o‘rinbosar va fuqaro kiyimidagi noma’lum erkak kutib oldi. Xonaga kirsam, u yerda tuman IIB rahbaridan tashqari, viloyat IIB boshlig‘i, men bilan birga ishlaydigan tezkor xodim Baxtishod Matkarimov, yana fuqaro kiyimidagi o‘n chog‘li odam bor edi. Keyin bilsam fuqaro kiyimidagi shaxslar MXX xodimlari ekan.Ular nima gapligini tushuntirmasdan xonamni tintuv qilishdi. Mendan tashqariga chiqib turishni so‘rashgandi, bu qonunga zid talab bo‘lgani uchun unamadim. Hech narsa topisha olmadi. So‘ngra tintuv o‘tkazgan xodimlar kim bilandir telefonlashib, avval Baxtishod Matkarimovni, so‘ngra mening qo‘limga kishan solib, qo‘llarimni orqaga qilib, boshimni yerga enkaytirib, xuddi jinoyatchilardek ishxonamdan olib chiqib ketishdi. Nima sababdan olib ketayotganlarini ham aytishmadi. Shaxsiy mashinamning orqa o‘rindig‘iga o‘tqazib, oldinda ikkitasi va ikki yonimda ikkitasi o‘tirib, MXX Xorazm viloyat boshqarmasiga olib ketishdi. Yo‘l-yo‘lakay biqinimga mushtlab borishdi. Men va hamkasbimni oldinma-ketin viloyat xavfsizlik boshqarmasi binosiga olib kirib, rahbarlariga «yana ikkita musorni olib keldik» deb xabar berishdi. So‘ng qop-qorong‘i tergov xonasiga olib kirishdi. Xonadagi ikkita stul, bitta stol yerga sement bilan qotirib tashlangan. O‘rnidan qo‘zg‘atib bo‘lmaydi. Stol ustiga «Kirish bor, chiqish yo‘q. Bu kuningdan o‘lganing yaxshi!» deb o‘yib yozib qo‘yishgan. So‘roq berayotgan shaxs stulga o‘tqazilgach, qo‘llari zanjirlanadi, yerga qoqilgan zanjirlar qo‘lingizni mahkam tortib turadi. Bahodir degan tezkor xodim vakili hech yo‘q be yo‘q peshonamga musht tushirdi. Aybim nima deb so‘ragandim: «Aybing bo‘lmasa, ayb topamiz. Jinoyatchi bo‘lmasang, jinoyatchiga aylantiramiz», dedi. So‘ngra maska kiygan to‘rt xodimga: “Buni o‘ziga keltiringlar”, deb buyurdi. Ular meni devorga suyab, ikki qo‘limdan ushlab turib, dubinka bilan ura boshlashdi. Ikki soatcha azob berishdi. Hattoki, ikki qo‘limni tepaga bog‘lab, moyagimga suv solingan baklajka osib qo‘yishdi. Bu usulni ko‘p marta qo‘llashdi, so‘roq qilinayotgan shaxs og‘riqdan dodlasayam, to u hushdan ketmaguncha olishmaydi. Uzluksiz qiynoqlardan so‘ng Masharipovdan sobiq rahbariga qarshi ko‘rsatma berishga majburlanadi. Tergov davomida narkotik modda savdosida ayblanib qo‘lga olingan ayoldan bu moddalarni Masharipovdan olgani haqida ko‘rsatma olinadi. Masharipovdan esa uni sobiq rahbaridan olib, giyohfurush ayolga yetkazib berganiga iqror bo‘lish talab etiladi.Qahramonimizning aytishicha, Xazorasp tumani ichki ishlar boshqarmasining sobiq rahbari xavfsizlik xizmatining bir qancha xodimi qamalishiga sabab bo‘lgan, shundan so‘ng undan o‘ch olish maqsadida aslida sodir bo‘lmagan bu voqea, to‘g‘rirog‘i, tuzoq o‘ylab topiladi.– Qiynoqlardan so‘ng mendan bir ayolni tanish-tanimasligimni so‘rashdi. Uni ko‘rsatishlarini aytganimda, tergovchi kompyuteridan qorachadan kelgan ayolning suratini ko‘rsatdi. Uni tanimasligimni, umuman ko‘rmaganligimni aytdim. Tanimasam, tanishtirishlarini, ko‘rsatishlarini aytishdi. MXX xodimlaridan: “Bugun shu yerda qolamanmi?” deb so‘radim. Ular: “Umrbod shu yerda qolasan” deb javob berishdi. Uydagilarga xabar bergani va advokat yollagani qo‘yishmadi. O‘zlarining advokati borligini aytishdi. Ertasiga sudga olib borishdi. O‘zlari advokat berishdi. O‘sha yerda aytishdiki, «Siz Kuryazova Shirin degan ayolga narkotik modda sotganlikda gumonlanib ushlangansiz», dedi. Men sudyaga uni tanimasligimni aytdim. Sudya advokatimni chaqirdi va uni nega bu yerga olib keldingiz, tanimas ekan-ku, dedi. Shunda advokatim «Muhtaram sudya, sanksiya beravering. Bu masalani xavfsizlikdagilarning o‘zlari hal etishadi», deb aytdi. O‘zimning advokatim sudyadan qamoqqa olinishim uchun sanksiya berishni so‘radi. Sudya prokurorga qaradi, prokuror yerga qaradi. Ammo sudya menga qaray olmadi va “bo‘ldi chiqib ketaveringlar”, dedi. Suddan qaytib borganimizdan so‘ng uch kun ayovsiz qiynashdi. Qiynoqlardan charchab ketganimdan so‘ng shartlariga tayyorligimni aytdim. Shu orqali maqsadlari nima ekanini bilib olmoqchi bo‘ldim. sobiq rahbar Ravshan Pirmatov bergan narkotik moddalarni tergovda menga suratini ko‘rsatishgan ayolga sotgannimni tan olishim kerakligini aytishdi. U ayol haqiqatan ham narkotik savdosida ayblanib qo‘lga olingan. Uni ham ko‘z oldimda kaltaklashib, ushbu moddani mendan olganligini tan oldirishdi va iqrornomaga qo‘l qo‘ydirishdi. Ayol bilan yuzlashtirishib, undan meni ko‘rsatib, bu kim deb so‘rashdi. «Bu Doniyor aka», dedi u. Ko‘ryapsizmi, ismimniyam bilmasdi. Shunda xodimlardan biri uning orqasidan dubinka bilan bir urib, “bu Doniyor emas, Dilshod” dedi. Bechora ayol: “Ha, ha, o‘sha kishi” deb takrorladi. Ssenariy bo‘yicha sobiq rahbar u ayolga qo‘ng‘iroq qilib, men va yana bir sherigim orqali unga giyohvand modda yetkazib berishini aytgan. Ammo jinoyat ishi bo‘yicha sherigim sifatida ish hujjatlarida qayd etilgan hamkasbimni biror marta men bilan yuzlashtirishmadi, sudga ham, so‘roqqa ham olib kelishmadi. Chunki uning yuqori doiralarda ishlaydigan tanishlari bor edi. Menga qarshi ko‘rsatma berayotganda vijdon azobidan qiynaldi shekilli, ayol yig‘lab kechirim so‘radi. Xodimlar uning boshiga urishib, kechirim so‘rama, deyishdi. Men bu ko‘rsatmalarga qo‘l qo‘ymadim. – Tergov jarayonida sizni aybdor ekanligingizni isbotlaydigan biror dalil bormi?– Yo‘q, ularning o‘zi yo‘q narsani tasdiqlab berishing kerak edi, deyishdi. Shunchaki sobiq rahbarni qo‘lga olish uchun meni qurbon qilishdi. Bahodir, Maqsud, Farrux, Obid ismli MXX xodimlari sudya va prokurorlar bizning qo‘limizda deb tahdid qilishdi. Har kuni urib azob berishdi. Yetti-sakkiz kundan keyin qattiq zarb natijasida ko‘zim jarohatlandi va chap ko‘zim ko‘rmay qoldi. Har qancha qiynoqqa solinmasin, Masharipov o‘ziga qo‘yilayotgan ayblovlarni tan olmaydi. Har qancha urinishmasin, tergovchilarning yo‘rig‘idan yurishga unamaydi.Qahramonimiz shundan so‘ng xodimlar unga bosim o‘tkazishning yangi yo‘lini o‘ylab topishgani, ya’ni agar o‘zlari o‘ylab topgan jinoyatni bo‘yniga olmasa, ayoli, akalarini ham olib kelib qamashlari va ko‘z o‘ngida qiynashlarini aytib qo‘rqitishganini aytadi.– Jazo sifatida bir tor xonaga qamashdi. G‘alati shovqinli ovoz qo‘yib qo‘yishardi. Sutka ddavomida 4 soat tinardi bu ovoz.  Psixologik ezish uchun qilinardi bu narsa. Tergovchilar ichib kelib, kechasi ham so‘roq qilishardi. Muttasil qiynashardi. Sigaret chekib, kulini qo‘limga bosishardi. Oxiri kimdandir 100 ming pora oldim, deb yozib ber, deyishdi. Qo‘limga qog‘oz, ruchka berishdi. Kimdan oldim deb yozay desam, o‘zing o‘ylab top, deyishdi. Kechga tomon soqchilardan biri kelib, yozib bo‘ldingmi, deb so‘radi. Kimdan oldim deb yozishni bilmayapman deb aytdim unga. Ketdi. Oradan biroz o‘tib, tepaga olib chiqishdi. Mendan yozging kelmayaptimi, deb so‘rashdi. Endi hech narsa yozishing kerak emas. Endi ayolingni va oila a’zolaringni ham olib kelaman, deb rosa urishdi. Ertasiga xodimlar men bilan birga qo‘lga olingan tezkor xodimning xotinini olib kelib qamashganini aytishdi. Ko‘rishni istaysanmi, deb u so‘roq qilanayotgan xonaga olib borishib, eshigini qiya ochib ko‘rsatishdi. Chindan ham xonada uning ayoli ham o‘tirgandi. Agar sen ham biz aytgan ishni qilmasang, sening ham ayolingni olib kelib qamaymiz, kerak bo‘lsa aka-ukalaringni ham tiqamiz,  deyishdi. Bunga ishondim. O‘zim qamalganim yetmasdi, ularni ham olib kelib qiynashsa kim degan odam bo‘laman, degan xayol miyamni egallab oldi. To‘rt kundan keyin o‘zim eshikni taqillatdim. Sababi oilamga tegmasligi uchun hamma narsani yolg‘ondan bo‘lsa ham yozib berishimni aytdim. Hujjatlarga ko‘ra, Dilshod Masharipov Jinoyat kodeksining beshta moddasi bilan ayblangan. Shulardan biri 121-moddada ko‘zda tutilgan jinoyat (xizmat, moddiy yoki boshqa jihatlardan aybdorga qaram bo‘lgan ayolni jinsiy aloqa qilishga majbur etish). Biroq Masharipov boshqa ayblovlar qatori buni ham tan olmaydi. Ushbu ayblovga sababchi bo‘lgan ayol Bikajon Matyoqubova Kun.uz’ga bergan intervyusida qiynoqlarga chidolmasdan shunday ko‘rsatma berganini aytadi.Bikajon Matyoqubova:– Bu hodisa bo‘lmagan. 2011 yil menga Masharipovning ismini aytib, ularga qarshi ko‘rsatma berasan, deb aytishgan. Yo‘q deganimda zulm qilishdi. Ular Xorazm viloyati milliy xavfsizlik xodimlari edi. Meni bu shartlarga rozi qilish uchun onamni azoblab, uning baqiriqlarini menga eshittirishdi. Kichik farzandim bor edi. Turmush o‘rtog‘im ham qamoqda ekanligi uchun yosh bolam ko‘chada qolmasin deb ularning shartiga rozi bo‘ldim va ular aytganidek ko‘rsatma berdim. Bularning barchasi yolg‘on edi. Onamning yoshi ulug‘ligi, ikkinchi guruh nogironi ekanligiga qaramasdan kaltaklashdi. U paytlarda men bozorda savdo qilardim. Meni uyga olib kelishdi va olib ketishdi. Hech narsa deyishmadi. Biz kelgunimizcha hech narsa demagin deyishdi. Bir hafta indamay o‘tirdim. Shundan keyin tergovga olib chiqishdi. U yerda Masharipov Dilshod va Baxtishodni taniysanmi, deyishdi. Ularni tanimasligimni aytdim. Keyin kameraga qamashdi. Besh kuncha gazli xonaga qo‘yishdi. Ana shundan beri astma kasalligini orttirib oldim. Hozirgacha bezovta qiladi. Keyin yana tergovga olib chiqishdi. Bir ayol menga narkotik berganman, deb ko‘rsatma bergan ekan. Men ham qiynoqlarga chiday olmay tan olganman. Barmoqlarimga dubinka bilan urishdi. Qattiq zarb yegani uchun barmoqlarim hali ham yaxshi ishlamaydi. Qiynoqlardan so‘ng bir kameraga olib chiqishdi. U xonada bir ayol bor edi. U meni rosa qiynagan. Mis tarelka bilan boshimga urgan. Zarba kuchidan u qiyshayib ketgandi. Ayol menga kun bermasdi, hamma ishlarini qildirardi. Ayamning qiynoqlarga chidolmay dodlayotgan ovozini qo‘yib berishganidan so‘ng oxiri ularning aytganlariga rozi bo‘ldim va ko‘rsatmaga qo‘l qo‘yib berdim. – Masharipov apellyatsiyaga berganda, Xorazmdan turib qatnashgan ekansiz. Sudyaga voqealarni aytdingizmi?– Hammasini sudyaga aytdim. Qiynoqlar sabab bu ishni qilgandim. Hozir ham hech kimning bosimisiz vijdonim oldida qiynalganim uchun aytib beryapman. Ayblovlar soxta ekanligini tan olaman. Aybdorman. Bu ishni qilishim kerak emas edi. Barchasiga chidashim kerak edi. Ammo chidab bo‘lmadi-da.Jinoyat ishi epizodlari shu qadar hafsalasizlik bilan to‘qib chiqarilganki, undagi bir modda bo‘yicha jabrlanuvchi sifatida qayd etilgan ayol boshqa bir modda bo‘yicha guvoh sifatida tirkab qo‘yilgan. Ya’ni Dilshod Masharipov go‘yoki bir taksichidan 100 ming so‘m pora olayotgan vaqtda Bikajon Matyoqubova bunga guvoh bo‘lgan. Biroq ayol bu epizod tergov vaqtida o‘zi bilan bir kamerada saqlangan ayol tomonidan o‘ylab topilganini aytib berdi.– Tergov paytida qiynoqqa olib, kameraga jo‘natardi. Kameradagi ayol bularga qo‘yilayotgan ayblovlar kam. Yana nimani qo‘shib yozamiz dedi. U ayol aytdiki, pul oldi deb aytsang, senga yengillik bo‘ladi dedi. Kafega bordik. O‘sha kafeda Allamov Tohir o‘tirgan bo‘ladi va men, Masharipov Dilshod, Baxtishod o‘sha yerga boramiz. Allamov Tohir Masharipov Dilshodga 100 ming so‘m pora berdi, deb yozdirdi. Dilshod Masharipov va Baxtishod Matkarimovni erim qo‘lga olingan vaqtda uyimizga tintuvga borgandagina ko‘rganman. O‘shandan keyin qaytib ko‘rganim yo‘q. Meni MXX xodimlari ushlab ketib, tergovda yuzlashtirishgan vaqtda ikkinchi marta ko‘rdim. Dilshod Masharipov sudgacha oila a’zolari bilan uchrashtirilmagan, himoyasi uchun tayinlangan advokat esa tergov davomida deyarli qorasini ko‘rsatmagan. Ish sudga oshgach, adolat qaror topishidan umidvor bo‘lgan Masharipovning hafsalasi butunlay pir bo‘ladi.Tergov davomida uni narkotik oldi-sotdisida sheriklikda ayblab ko‘rsatma bergan Shirin Kuryazova  sudda qiynoqlar ta’sirida bunga majbur bo‘lgani, aslida Masharipovni tanimasligini aytsa-da, raislik etuvchi buni inobatga olmaydi va ayblanuvchini 12 yil muddatga qamoq jazosiga hukm qiladi.Sud hukmidan so‘ng Masharipov dastlab Toshturmaga, u yerdan esa sobiq ichki ishlar xodimlari jazo muddatini o‘taydigan Bekoboddagi qamoqxonaga yuboriladi. Bu yerlarda ko‘rgan-kechirganlari ta’sirida haqiqat qaror topishidan umidini uzganini aytadi.12 yil qamoq jazosiga hukm qilingan Dilshod Masharipovga nisbatan 2015 yili amnistiya akti qo‘llanib, u manzil-koloniyaga o‘tkaziladi. U yerda ma’lum vaqt bo‘lganidan so‘ng esa unga axloq tuzatish ishlari tayinlanib, ikki yil nazorat ostida bo‘lish sharti bilan ozodlikka chiqadi.Dilshod Masharipov:– Hech qayerga yozmaganim, sud qarori ustidan shikoyat qilmaganim, qamoqxona rejimini buzmaganim uchun 2015 yilning mart oyida amnistiya bilan Qoraqalpog‘istondagi manzil koloniyaga o‘tkazildim. U yerda qiynoq va boshqa qonunga zid holatlarning guvohi bo‘lmadim. Lekin u yerda ham haqiqatni qaror toptirish uchun arizabozlik qilgan mahkumlarni Bekobodga qaytarishmasdan, Jasliqqa jo‘natib yuborishdi. Jim yurishsin, haqiqat ochilmasin degan maqsadda. Manzil-koloniyada ko‘p o‘tirmadim. U yerda uch oycha bo‘lganimdan keyin menga axloq tuzatish ishlari tayinlandi. Meni ikki yillik nazoratga qo‘yib qo‘yishdi, ya’ni ko‘chada yuraverardim, ish haqimning ma’lum qismi davlat hisobiga o‘tib turardi. Bu ham bosimning kichik bir ko‘rinishi, nazorat ostida bo‘lsa u hech qayerga murojaatbozlik qila olmaydi. Yana qamalib ketishdan qo‘rqadi. Yana bir amnistiyaga tushganimdan keyin bu narsayam yechildi.Tergovda menga qarshi ko‘rsatma bergan Shirin Kuryazova ismli ayolning nomidan 2018 yili uyimizga xat bilan disk keldi. Diskda video bor ekan. Videoda u qilgan jinoyati uchun jazosini o‘tab qaytgani, tergovda qiynoqlarga chidolmay menga qarshi ko‘rsatma bergani, aslida meni tanimasligini, mening mutlaqo aybsiz ekanimni aytadi va sudda ko‘rsatma berishini ma’lum qiladi. Bu disk va murojaatni mendan tashqari u Oliy sudga, Bosh prokuraturaga va boshqa idoralarga ham jo‘natgan ekan. Bu vaqtda O‘zbekistonda rahbariyat ham almashgandi, o‘zgarishlar bo‘layotgandi. Shundan so‘ng menda haqiqatni qaror toptirishga qayta umid uyg‘ondi.Adolatni qaror toptirishga kirishganidan so‘ng qahramonimiz ko‘plab qiyinchiliklarga duch keladi. U o‘ziga nisbatan tahdidlar kuchaygani, turli idoralarga murojaat qilishni to‘xtatish talab qilingani ortidan ma’lum muddat Rossiya va Qozog‘istonga bosh olib ketishga majbur bo‘lganini aytadi.Nihoyat Masharipovning tinimsiz harakatlari natija bera boshlaydi. Apellyatsiya instansiyasida 2011 yilda unga qo‘yilgan 5 ta ayblovning uchtasi olib tashlanadi.Tergov davomida unga qarshi ko‘rsatma bergan yana bir ayol ko‘rsatmasidan qaytadi va ko‘rsatmasidagi epizodlar Milliy xavfsizlik xizmatining viloyat boshqarmasi xodimlari tomonidan o‘ylab topilgani, o‘zi va onasini qiynashgani uchun shunday ko‘rsatma berishga majbur bo‘lganini aytib sudda guvohlik beradi.Masharipov Oliy sud sudyasi da’vo arizasini kassatsiya tartibida ko‘rib chiqishni bir necha oy davomida paysalga solib kelgani, ming bir qiyinchilik bilan boshlangan sud protsesslari ham mantiqsiz voqealar bilan kechganini aytadi. Tergov davomida qiynoqqa solingani, adolatni qaror toptirish uchun idorama-idora sarson bo‘lgani yetmaganday qahramonimiz OBONchi ayollar hujumiga ham uchraydi. Nohaq qamalishiga sabab bo‘lgan kuchlar uni jinnixonaga yotqizib, muomalaga layoqatsiz deb topishga, shu orqali yopig‘lik qozon yopig‘ligicha qolishini ta’minlashga harakat qilishadi.Boshidan shuncha ko‘rguliklar o‘tgan qahramonimiz shu yil 22 sentabr kuni Oliy sudda oqlandi. Unga qo‘yilgan barcha ayblovlar olib tashlandi. Sud qarorida yana nimalar ko‘zda tutilganini uning o‘zi shunday hikoya qiladi.Albatta oqlov hukmi qahramonimizning havoga sovurilgan 12 yillik umrini qaytarib bera olmaydi. Biroq u yuzi yorug‘ ekani, faoliyati davomida noqonuniy ishlarga aralashmaganini isbotlab bera oldi. Umid qilamizki, bu oqlov O‘zbekiston sudlarining tom ma’noda mustaqillikka erishayotgani va tizimdagi o‘zgarishlarning ifodasiga misol bo‘la oladi.Jamshid Niyozov, jurnalistSuhbatni to‘liq ushbu videoda ko‘rishingiz mumkin."
https://kun.uz/uz/news/2022/10/01/shumi-innovatsiya-oltinsoyda-togay-murodning-otasidan-qolgan-dalalari-qaqramoqda,2022-12-01 20:21:41.703449,"Vaxshivor tog‘lari etagida joylashgan Oltinsoyning quyi qismida paxta yetishtiriladi. Tumanda paxta va g‘alla ham yetishtiriladi, biroq Oltinsoy azaldan tokzorlari bilan mashhur bo‘lgan. Ammo bu tokzorlar va dalalar bugunga kelib suvsizlikdan yo‘qolib bormoqda, qolgan-qutganlari esa tobora qaqrab bormoqda.Biz Hazorbog‘ kanalidan suv olib, uni Chilmirob kanaliga uzatuvchi nasos stansiyasida bo‘ldik. Hazorbog‘ kanali To‘palang suv omboridan to‘yinadi va asosan Denov, Oltinsoy tumanlarining shimoliy qismidagi dalalarni suv bilan ta’minlaydi. Hazorbog‘ kanalidan suv nasos stansiyalari bilan yuqoriga, tog‘ etagiga yaqin joylashgan qishloqlar va dalalarni suv bilan ta’minlash uchun uzatiladi.Denov tumani hududida joylashgan Oqsuv nasos stansiyasidan 1550 metr uzoqlikda joylashgan va 51 metr balandlikdagi Chilmirob kanaliga suv chiqaradi. Chilmirob kanali qariyb 1600 gektar g‘alla, paxta, uzumzorlar va tomorqa xo‘jaliklarini suv bilan ta’minlashi uchun qurilgan edi.Mustaqilligimiz tengdoshi, 31 yil avval ishga tushirilgan nasos stansiyasi yuqoriga soniyasiga 3,1 metr kub suvni ko‘tarib berishi kerak. Irrigatsiya sohasida uzoq yillar mehnat qilgan, Xalq deputatlari Oltinsoy tuman kengashining deputati Ravshan Turdiyevning aytishicha, hozirgi kunga kelib Oqsuv nasos stansiyasi uskunalari eskirib, suv ko‘tarish qobiliyati soniyasiga 1 metr kubga ham yetmaydi.Chilmirob kanali soniyasiga 9 metr kub suvni qabul qilish sig‘imiga ega. Bu yerdan suv 15 km uzoqlikdagi Obshir qishlog‘igacha oqib boradi. Obshir qishlog‘igacha kanal bir necha qishloqlarni, jumladan, atoqli adibimiz Tog‘ay Murod tug‘ilib o‘sgan Xo‘jasoat qishlog‘ini ham kesib o‘tadi.Bugungi kunda qaqrab suvga zor bo‘lib o‘tgan 3000 gektar dalalar va tomorqalar, bog‘lar mana shu kanalning suviga mahtal. Biroq Oqsuv nasos stansiyasining Hazorbog‘ kanalidan yetarli tarzda suv ko‘tarib berilmayotgani sababli bu joylar suvga tanqis hududga aylangan. Bir patlar sug‘orilgan ayrim dalalarda 10 yillardan beri yantoqdan boshqa narsa o‘smayapti.Bu muammoni hal qilish uchun yoki Oqsuv nasos stansiyasi modernizatsiya qilinishi kerak, yoki Chilmirob kanalining Qizilsuv daryosigacha bo‘lgan qismi tozalab, ta’mirlanishi kerak. Chunki Chilmirob kanalining Qizilsuv daryosidan boshlanadigan Oqsuv nasos stansiyasidan suv quyiladigan qismigacha bo‘lgan 16,5 km joyi o‘ta ta’mirtalab. Kanal cho‘kkan, loyqa va ajriq bilan to‘lib qolgan. Betonlarining singan joylari ham bor.Xalq deputatlari Oltinsoy tuman kengashi deputati Rahim Hamroyevning aytishicha, keyingi 10 yilda Hazorbog‘ kanalining yuqori qismida istiqomat qilayotgan aholining turmush darajasi suvsizlik natijasida keskin yomonlashgan.«Gap masalaga bee’tibor rahbarlarning ustidan mag‘zava ag‘darishda emas. Muammoga e’tiborni qaratib, uni zudlik bilan hal qilish kerakligi haqida. Iyun-iyul oylarida kanalda mutlaqo suv bo‘lmaydi. Dalalar, bog‘lar, tomorqadagi ekinlar qurib bitdi. Biz boshqa narsani so‘ramayapmiz. Bizga faqat suvimiz bilan bog‘liq sharoitni to‘g‘rilab berishsin», — dedi Rahim Hamroyev.Biz bilan suhbatlashganlarning aytishicha, 2018 yilda o‘sha vaqtdagi viloyat hokimi Erkinjon Turdimov hududdagi ushbu muammoni hal qilish uchun ishchi guruh tuzib, ishga kirishganda u Samarqand viloyatiga ishga o‘tib ketgan va muammo shundoqligicha qolib ketgan.Yangi rahbarlar Chilmirob kanalini suvga to‘ldirish, o‘n minglab xalqni suvli qilish o‘rniga muammoni yechishning «innovatsion» usulini o‘ylab topishdi.Ayni paytda tumandagi Mo‘minqul qishlog‘idan pastroqda, Hazorbog‘ kanali bo‘yicha qariyb 25 milliard so‘mga (bu 2,2 million AQSh dollari bo‘ladi) yangi nasos stansiyasi barpo etilmoqda.Yangi nasos stansiyasi ham Hazorbog‘ kanalidan suvni tortib, qariyb 6 km masofaga — Xidirsha va Obshir qishloqlari iste’moli uchun yuqoriga ikki marta chiqarib beradi. Quvvati soniyasiga 250-300 litr bo‘lishi va’da qilinmoqda. Suvni ikkinchi ko‘tarish soniyasiga 100 litr bo‘ladi.Ravshan Turdiyevning ta’kidlashicha, yangi nasos stansiyasiga sarflanayotgan shuncha mablag‘ning yarmi evaziga Oqsuv stansiyasini modernizatsiya qilish mumkin edi.So‘rovlarga ko‘ra, Rossiyadagi ishlab chiqarish korxonalaridan biri 900 ming AQSh dollariga soniyasiga 3 metr kub suvni 1,5 km masofaga chiqarib bera oladigan 2 dona nasosni qariyb 50 million Rossiya rubli evaziga (bu taxminan 900 ming AQSh dollari bo‘ladi) Oqsuv nasos stansiyasi oldiga o‘zlari keltirib berishni aytgan.Ya’ni Chilmirob kanalini suvga to‘ldirib, 3 ming gektardan ziyod maydonni suv bilan ta’minlash o‘rniga, kanalning eng oxirida joylashgan kichikroq Obshir qishlog‘ining umumiy 150 gektar yerlari va tomorqalarini suv bilan ta’minlashni afzal ko‘rishgan. O‘rtadagi qishloq va dalalar-chi?!To‘g‘ri, suvning oxirida joylashgan Obshir qishlog‘i suvsizlikdan eng ko‘p jabr ko‘rayotgan qishloq ekanligi aniq. Chilmirobga suv kelganda o‘rtadagi qishloqlar uni nasos bilan so‘rib olib, Obshirgacha suv bormay qolishi ko‘p kuzatilgan holat. Lekin Chilmirobning suv ta’minotini yaxshilab barcha muammoni hal qilish mumkin edi-ku?Biz Chilmirob kanali bo‘ylab yurdik va uning so‘nggi nuqtasi Obshir qishlog‘iga taqalgan qismiga ham yetib keldik. Bu yerda soniyasiga 300 litr suvni ko‘tarib bera oladigan nasos joylashgan. U ishlaydi. Shu yil ham 7 marta ishga tushirilgan — kanalga suv kelgan chog‘larda.Endi vaziyatga o‘zingiz xolisona baho bering — 2,2 million AQSh dollari ketadimi mana shu yangi nasos stansiyasi qurilishiga? 10 barobar past quvvatdagi nasosni keltirib, 5 km masofaga suv haydashdan ko‘ra, yuqorida joylashgan kanalni suvga to‘ldirib, 20 barobar kattaroq yuzaga ega dala va tomorqalarni qamrab olgan yaxshiroq emasmidi?Nega 15 ming kishi va 3000 gektar dalaning holatini yaxshilash o‘rniga, 1500 kishi va 150 gektar joy uchun kuyib-pishilmoqda? Davlat mablag‘laridan nooqilona foydalanish, samarasiz boshqaruvdan darak emasmi bu?Tuman rahbarlari murojaatlarga javoban, Denov tumani hududida joylashgan Oqsuv nasos stansiyasini modernizatsiya qilish uchun transformator podstansiyasini ham modernizatsiya qilish kerakligini ro‘kach qilishibdi. Lekin 200 ming dollar evaziga yangi va kuchliroq transformator ham o‘rnatish mumkin edi. Shunda 1,2 million dollar pul iqtisod bo‘lardi, ko‘proq qishloqlar suv ichardi.Hozir Chilmirob kanali yoqasida joylashgan xonadonlarning yuqori qismi barchasi nasoslardan foydalanadi. 14,5 km masofada 500 dan zid turli quvvatdagi katta va kichik nasoslar o‘rnatilgan.Ravshan Turdiyevning aytishicha, soniyasiga 0,7-1 kub metr suv tashlab bera oladigan Oqsuv nasos stansiyasi ishlab turganida, Chilmirob kanalidagi 500 dan ziyod kichik nasoslarning 200 tasi birdan ishga tushganda ham kanaldagi suvni quritadi. Odamlar ham noiloj, qonun-qoidalarga to‘g‘ri kelmasa ham o‘zlari nasos o‘rnatib olishgan. Tomorqa va xo‘jalikni sug‘orishi kerak.Ammo mana shunday hol ham dalalar va bog‘larni qurishdan asray olmayapti. Chunki Chilmirobda doim ham suv bo‘lmaydi. Odamlarning uyi, bog‘i, daraxtlari suvsizlikdan qovjiragan.Ko‘p yillar xo‘jalik raisi bo‘lgan, ayni paytda bog‘dorchilik fermer xo‘jaligiga rahbarlik qilayotgan keksa mirishkor va bog‘bon Ibrohim Alimardonovning aytishicha, bir paytlar xorijga uzum eksport qilgan yuzlab gektar bog‘lar bugungi kunga kelib qurigan. Dalalarda yantoqdan boshqa hech narsa o‘smaydi. Katta uzumbog‘lar bo‘lgan hududlarni odamlar yakka tartibda tomorqa va uy joy qilish uchun bo‘lib olishgan.Uzumbog‘larni saqlab qolish uchun, ayrim dalalarda tomchilatib sug‘orish texnologiyasi ham katta pul evaziga o‘rnatilgan. Ammo u ham bu joylarda samarasiz ekani ma’lum bo‘lyapti. Chunki, tomchilatib sug‘orish texnologiyasi samarali bo‘lishi uchun yer osti suvlari debeti ham bulishi kerak ekan. Bu dalalarda 4 metr qazsangiz ham namlikka duch kelmaysiz. Yillar davomida to‘yib suv ichmagan dalalar tamomila qaqrab toshga aylangan.Amin bo‘ldikki, budjetda suvsizlikni yengish uchun mablag‘ topiladi. Mana, pul loyihaga ajratilgan, va bir zaylda ishlar ketyapti. «Ammo nega davlatning puli samarasiz loyihalarga ajratilmoqda?» deya jig‘ibiyron bo‘ladi xo‘jasoatliklar. Nega oltinsoyliklarning katta qismining muammosini hal qilish mumkin bo‘lib turgan bir paytda eng noto‘g‘ri qaror qabul qilingan?Albatta, bu holni Suv xo‘jaligi vazirligidagi mutaxassislar, Surxondaryodagi irrigatsiya sohasi vakillari sinchiklab, atroflicha o‘rganib, o‘zlarining munosabatlarini bildirishadi, degan umiddamiz. Suvga zor bo‘lib turgan oltinsoyliklarning muammosi yechiladi.O‘ylaymizki, agar chindan ham rahbarlar o‘z bilimsizligi ortidan, mavjud muammo ataylab hal qilinmasdan davlat mablag‘larining samarasiz talon-toroj bo‘lishiga yo‘l qo‘ygan bo‘lsa, aybdorlar aniqlanadi va o‘z jazosini oladi.Shuhrat Shokirjonov, jurnalistMontaj ustasi: Faxriddin Hotamov"
https://kun.uz/uz/news/2022/09/30/fermerlardan-dollar-kutyapmiz-ayollar-bilan-dalada-bir-kun,2022-12-01 20:21:43.183585,"O‘rta Chirchiq tumanidagi dalalarga shahar shovqini eshitilmaydi. Toshkent viloyatida joylashgan poytaxtdan 30 kilometrcha uzoqlikda bu manzilga 1 soatda yetib bordik. Dalada ko‘zidan boshqa joyi ko‘rinmaydigan odamlarning dam egilib, dam qaddini rostlagani ko‘rinadi.Yangi turmush mahallasiga qarashli bu dalada 50 nafarga yaqin terimchi ishlaydi. Bizni olib borishgan paxtazorda birinchi terim endi boshlangan ekan. Shuning uchunmi, terimchilar ko‘proq paxta terib qolish uchun to‘xtamay harakat qilishayotgandi. Hatto intervyuga vaqtlari yo‘qligini aytib, gapirishni xohlamaganlar ham bo‘ldi.Tarozibonning aytishicha, chindan ham bu yil hosil juda yaxshi bo‘lgan. Paxta mavsum 15-sentabrda boshlanganiga qaramay, hamon birinchi terim davom etyapti“Bu yerga vodiydan kelib, paxta teradigan opalar ham bor, Ular 200-250 kilogacha terishadi. Jami 40 nafar terimchimiz bor. Hammasini eslab qolganman, kilolarini yozishda chalkashmayman. Bundan biror kishi hali noligani yo‘q”, – deydi terimchilar paxtasini ham o‘lchab, ham o‘zi yozib olayotgan tarozibon.Daladan ko‘p teradigan terimchi ayollar anchagina ekan. Shundaylardan biri kuniga 200-220 kilogacha teradigan Farog‘at Hayitova. U ko‘p terish siri faqat harakatda ekanini aytadi. Farog‘at biz borgan kun tushgacha 97 kilogramm paxta o‘lchatdi.Terimchi ayollardan yana biri 52 yoshli Farog‘at Mahkamova. Uning asl kasbi o‘qituvchi. Farog‘at biroz muddat o‘qituvchilik qilib, mehri sabab yana dalaga chiqib ketganini aytadi.“Shu yerga kelin bo‘lib tushganimga 31 yil bo‘lgan bo‘lsa, orada 10 yilcha dekretda edim. Qolgan payt shu daladaman. Maktabgacha ta’lim yo‘nalishida o‘qiganman. Lekin qonim tortadimi bilmayman, dalani qo‘msayveraman. Dalada javlon urib erkinlikda ishlashni yaxshi ko‘raman. 10 kundan beri jami 800 kilogramm paxta teribman. Hech 100 kiloga chiqolmayapman. Qizlar yengil oyoq kiyim kiysam ko‘proq terishimni aytishdi. Odatda 41 o‘lchamdagi kalish kiyib kelardim, mana bugun yengil oyoq kiyim kiyib keldim. 100 kiloga chiqishim kerak"", – deydi kulib u.Farog‘at 6 nafar farzandning onasi. U daladan 35ta egat olib, paxtani chopiq qilish jarayonidan to terishigacha bo‘lgan mehnatni bir o‘zi qilganini aytadi.“Bu ishdan meni hech kim to‘xtatolmaydi. Maktabga chiqmay qo‘yganman. Lekin dala desa, jon beraman"", – deydi u. Farog‘at opa dalaning nimasi yoqadi degan savolimizga “erkinligi” deb javob qildi.“Erkinlik degan narsani his qilganmisiz? Mana shu dalada o‘sha erkinlikni his qilaman"", – deydi ayol.Terimchilar tergan paxtasini o‘lchatishayotganda, 2-3 marta 2ta temir bir-biriga urilgani ovozi eshitildi. Keyin paxtani topshirgan ayollar dala chekkasidagi tutun ko‘rinayotgan tomonga qarab ketishdi. Demak, o‘choq o‘sha yerda, boyagi tovush esa qozonga kapgirning urilgani bo‘lsa kerak.Birining qo‘lida chuqur, boshqasinikida yoyma idishlar bilan terimchilar qatorlashib qozon boshida navbat kutishadi. Ovqat olgan terimchilar ochiq maydonga to‘shalgan oq bo‘zga kelib o‘tirishdi. Dasturxonni shohona deb bo‘lmasa ham, bo‘z har qalay kiyimga tuproq o‘tkazmaydi.Dalada samimiy terimchilar bizni ham ovqatga taklif qilishdi. Tushlik ustida, terimchilar fermerlardan ularni ko‘proq rag‘batlantirishini xohlashlarini aytib qolishdi. Qanday rag‘bat kerakligini so‘ragan edik, “fermerdan dollar kutyapmiz” deyishdi ayollar hazil-chin aralash.Ovqatlanib bo‘lgach, bo‘zlar yig‘ilib, terimchilar dala ichiga tushib, ko‘rinmay ketishdi.  Faqat ora-orada xirgoyi tovushi eshitilib turdi. Biz ular bilan xayrlashib, orqaga qaytdik. Xayolimiz dalada erkinlik va sokinlik ichida qolgan ayollarda qoldi. Birdan mashina signali eshitildi. Tushundikki, biz endi shaharda edik.Zuhra Abduhalimova, jurnalist
Tasvirchi va montaj ustasi – Nuriddin Nursaidov. "
https://kun.uz/uz/news/2022/09/30/rgca-rahbari-gii-reytingi-ozbekiston-haqiqatan-ham-jahon-biznes-hamjamiyatining-bir-qismiga-aylanib-borayotganidan-dalolat-beradi,2022-12-01 20:21:45.316502,"O‘zbekiston xalqaro reytinglarda jadallik bilan yangi o‘rinlarni egallab bormoqda. Respublikamizning iqtisodiy o‘zgarishlar yo‘lidagi muvaffaqiyatining yana bir tasdig‘i Global Innovatsion Index 2022 hisoboti bo‘lib, unga ko‘ra mamlakatimiz 132 mamlakat ichida 82-o‘rinni egalladi. Bu yutuq haqida yetakchi ekspertlar o‘z fikrlarini bildirishdi, jumladan “CA Research Group” bosh direktori Vyacheslav Karpov bu borada o‘z fikrlari bilan bo‘lishdi. “O‘zbekistonning Global Innovation Index’dagi o‘sishi tasodif emas, balki barqarorlik tendensiyasidir: menimcha, bugungi kunda bu barchaga ayon. Yetti yil ichida 40 pog‘onaga ko‘tarilish muhim yutuq va faxrlanish uchun sababdir. Tadbirkor sifatida, ayniqsa, “Biznesni qo‘llab-quvvatlash siyosati” indikatori o‘sishidan mamnunman, bu ko‘rsatkich bo‘yicha biz dunyoda 22-o‘rinni egallab turibmiz. Buning o‘zi O‘zbekiston haqiqatan ham jahon biznes hamjamiyatining bir qismiga aylanib borayotganidan dalolat beradi. Men buni RGCA amaliyotida ko‘rmoqdaman: agar ilgari yirik kompaniyalar bizning mintaqamizni ikkilamchi bozor deb hisoblagan bo‘lishsa, bugungi kunda biz FMCG, moliya va farmatsevtika sohasidagi global yetakchilar uchun bozorlarni har tomonlama o‘rganish va tahlilini o‘tkazmoqdamiz. Bu reyting respublika bozoriga yangi o‘yinchilar kirib kelishiga hissa qo‘shishiga shubham yo‘q”, — dedi Vyacheslav Karpov.Global Innovation Index AQShning Kornel universiteti, Fransiyaning INSEAD biznes maktabi va Jahon intellektual mulk tashkiloti bilan hamkorlikda ishlab chiqilgan tadqiqotdir. U 81 ko‘rsatkichdan iborat bo‘lib, iqtisodiy rivojlanishning turli darajalarida joylashgan mamlakatlarning innovatsion rivojlanishini tavsiflaydi. Reyting Birlashgan Millatlar Tashkiloti Bosh Assambleyasi tomonidan 2019 yilning 19 dekabrida qabul qilingan Barqaror rivojlanish uchun fan va texnologiyalar bo‘yicha rezolyutsiyada qayd etilgan. O‘zbekiston 2015 yilda 122-o‘rindan joy olgan va shu tariqa yetti yil ichida birdaniga 40 pog‘onaga ko‘tarilgan.Innovatsion rivojlanish vaziri Ibrohim Abdurahmonov shunday dedi: “2022 yilgi hisobot “Innovatsion rivojlanish kelajagi” mavzusiga bag‘ishlangan bo‘lib, bu biz uchun alohida ahamiyatga ega, chunki respublikada amalga oshirilayotgan barcha islohot va o‘zgartirishlar jamiyatni kelajakda rivojlantirishga qaratilgan. Bir qator ko‘rsatkichlar bo‘yicha O‘zbekiston nafaqat makromintaqa, balki jahon miqyosida ham yetakchi o‘rinlarni egallab turibdi. Misol tariqasida fan va muhandislik yo‘nalishlaridagi bitiruvchilar sonining dinamikasini keltirish mumkin, biz hayratlanarli tarzda dunyoda oltinchi bo‘ldik. Bunday misollar ko‘p va biz ularning yanada ko‘p bo‘lishini ta’minlashga harakat qilishni rejalashtirmoqdamiz”.Reklama"
https://kun.uz/uz/news/2022/09/30/kuz-faslini-shamollamasdan-otkazishning-yoli-bormi-xalq-tabobati-tavsiyalari,2022-12-01 20:21:46.953696,"Ro‘zimuhammad Xonnazarovning aytishicha, har bir odamning mizoji bo‘lganidek, fasllarning ham o‘ziga yarasha mizojlari bor va ular turlicha nomlanadi.Kuzda badanni sovuqdan asrashga alohida e’tibor berish kerakMasalan, bahor issiq-ho‘l bo‘lgani uchun burji obiy, yoz issiq-quruqligi uchun burji noriy, kuz sovuq-quruqligi uchun burji bodiy, qish esa sovuq-ho‘l, ya’ni burji xokiy deb ataladi.Aslini olganda, insondagi 90 foiz bemorlik, masalan, surunkali yoki onkologik kasalliklar mizojning sovigani sababli paydo bo‘ladi. Shuning uchun issiqdan sovuqqa o‘tayotganda istalgan kishida ma’lum bir o‘zgarishlar bo‘lishi aniq. Bu davrda ko‘pchilikda asosan shamollash, yuqori nafas yo‘llari yoki allergik kasalliklar paydo bo‘ladi.Bu borada xalq tabobati bir qancha tavsiyalarni beradi. Kuzda badanni sovuqdan asrash uchun alohida e’tibor berish, uning harorati va quvvatini oshiruvchi oziq-ovqatlarni iste’mol qilish tavsiya etiladi.Kuzda nimalar iste’mol qilgan ma’qul?Odamlar havo harorati, fasllar, tanasi, ichki xohish hamda zaruratidan kelib chiqib kerakli mahsulotlarni tanovul qilishi kerak. Umumiy qilib aytganda, hammamiz o‘z tanamizning tabibi bo‘lishimiz lozim.Xalq tabiblari kuz faslida Alloh taolo tabiiy holda nimalarni pishirib yetiltirsa, shular bilan oziqlanishni tavsiya qiladi. Chunki bu vaqtda pishadigan mahsulotlarning hammasi inson tanasini qizdirishga, buning ortidan esa shamollash kabi kasalliklarning oldini olishga xizmat qiladi. Masalan, sholg‘om, turp, qovoq.Shuningdek, bu mavsumda qaymoq, saryog‘, asal, qo‘y go‘shti, yong‘oq, nisholda kabilarni kam-kam, tez-tez iste’mol qilish ham zarar qilmaydi.Bundan 2 ming 400 yil oldin yashab o‘tgan Buqrot «ovqating dori bo‘lsin, doring ovqat bo‘lsin», deb bejizga aytmagan.  Turli «poroshok» va antibiotiklardan voz kechish kerakKuz va qishning boshida sovuq ichimliklarni ichishdan mutlaqo tiyilish kerak. Inson tanasi 36,6 darajada yuradigan bo‘lsa, mana shu haroratga mos ravishda iliq suyuqlikni ichish, taomni iste’mol qilish lozim.Buning aksini bajargan ko‘pchilik odamlar shamollaydi, undan keyin bilib-bilmasdan turli xil «poroshoklar», antibiotiklarni qabul qilib qo‘yishadi. Bu kimyoviy ishlov berilgan preparatlar shamollash belgilarini bartaraf etishi mumkin, ammo jigar yoki oshqozonga jiddiy zarar yetkazadi. Bunday holatda iloji boricha tabiiy mahsulotlarga e’tibor qaratish zarur.«Poroshok»larning o‘rniga na’matak (shipovnik), chakanda (oblepixa), moychechak (romashka), yalpiz (myata) o‘simliklarini damlab, kuniga bir mahal ichib turish bezarar va samarali bo‘ladi.Shuningdek, asalga zanjabil, zarchava hamda qalampirmunchoqni aralashtirib qo‘yib, bir qoshiqdan och qoringa kuniga bir marta iste’mol qilish ham kimyoviy preparatlarga ehtiyoj qoldirmaydi. Bu bilan doimiy ravishda immunitetni ko‘tarib yurish mumkin.Doimiy harakatda yurgan insonning tabibga muhtojligi bo‘lmaydi Faqat yeb-ichishdan tashqari, odamlar sog‘lom-turmush tarzining asosiy shartlaridan biri — jismoniy faollikni ham oshirishi kerak. Buyuk hakim Abu Ali ibn Sinoning «doimiy harakatda yurgan insonning tabibga muhtojligi bo‘lmaydi», degan gapi isbot talab qilmas haqiqat hisoblanadi.Ya’ni inson muntazam harakatda bo‘lib, kuniga bir soat bo‘lsa-da sport bilan shug‘ullanishi orqali tanasini kasalliklardan asraydi.Hammom va uy sharoitidagi vanna ham kasal bo‘lishdan asraydiInson mizojini qizdiruvchi hammomlarga hech bo‘lmaganda haftada bir marotaba tushish ham tavsiya etiladi.Demak, inson mijozini qizdirish uchun qizdiruvchi mahsulotlardan iste’mol qilish, jismoniy harakatni oshirish (sport bilan shug‘ullanish) yoki haftada bir marotaba kamida 40 daqiqa yoki bo‘lmasam, maksimum 4 soat hammomga tushib, badandan sovuq terni chiqarib turish lozim.Har bir inson mijozini uy sharoitida ham qizdirishi mumkin. Buning uchun vannani suv bilan tozalab yuvib, unga ikki quti osh tuzi (iloji bo‘lsa dengiz tuzi) va ikki quti osh sodasini solishi va vannani 40 gradusli issiq suv bilan to‘ldirishi kerak. Keyin tuz va soda aralashgan suvda yuragi ko‘targuncha o‘tirishi zarur. Haftada bir marotaba shu ishni qilish orqali tanadagi sovuq terni chiqarib yuborish va mavsumiy kasalliklardan uzoqroq yurish mumkin. Kuzda tavsiya etiladigan muolajalar Kuzda qon oldirgan yoki hijoma qilgan ham foydali. Chunki bunda qon suyulib, uning tarkibi o‘zgaradi, ya’ni sifati oshadi. Eski qon ketganidan keyin, organizm yangi qonni ishlab chiqaradi. Bu esa ma’lum kasalliklarga qarshi immunitetni oshiradi.Shuningdek, profilaktika uchun apiterapiya (ari chaqtirish)ni ham maslahat beramiz. Arining nishi mizojni qizdirib, immunitetni ko‘tarishga xizmat qiladi.Sayohat qilish ham foydadan xoli emasIbn Sino ta’biri bilan aytganda, bir fasldan boshqasiga o‘tayotganda insonda moddalar almashinuvi buziladi. Shuning uchun inson a’zolari kasallanishga moyil bo‘lib qoladi. Xalq tabobatida buning ham oldini olish choralari bor.Tanasiga yetishmaydigan moddalarni nazorat qilish, turli narsalardan zavqlanish yoki sayr qilish eng maqbul yo‘llardan biri hisoblanadi. Ayniqsa, kuz faslida bir joydan boshqa joyga borib sayohat qilib kelish, havo almashtirish ham surunkali allergik yoki yuqori nafas yo‘llari kasalliklaridan xalos qiladi.Kuzda inson ruhiyatida ham o‘zgarish kuzatiladiKuz faslida nafaqat inson tanasi, balki ruhiyatida ham birmuncha o‘zgarishlar kuzatiladi, tushkunlik paydo bo‘ladi. Chunki bu vaqtda tanada D vitamini yetishmovchiligi boshlanadi. Shuning uchun kuzga o‘tishdan oldin yozdan boshlab tayyorgarlik qilishni boshlash kerak. Avvalo odamlar quyoshda yetarli darajada toblanib olgan bo‘lishi, quyosh nuri bilan to‘yingan suvda cho‘milishi, qizigan tuproqda yalangoyoq yurish orqali tanani qizdirib, kuzga tayyor bo‘lib o‘tishi kerak. Ana shunda ruhiyatda ham katta o‘zgarishlar bo‘lmaydi.Salomatlik haqida Ibn Sino nima degan?Shu o‘rinda Abu Ali ibn Sino yozgan «Tib qonunlari»ning 1 kitobida qayd etilgan sog‘liqni saqlash haqidagi ma’lumotlarni eslatmoqchiman. Ya’ni unda 7 ta narsaning mo‘’tadil bo‘lib yurishi inson salomatligining garovi deyilmoqda.Birinchisi — mizojning mo‘’tadil bo‘lishi. Ibn Sinoning ta’rificha, sog‘liq bu — xiltlar (qon, balg‘am, safro, savdo)ning muvozanatda bo‘lishi hisoblanadi. Kasallik esa mana shularning buzilishidir.Ikkinchisi — taomlanishga e’tibor qaratishdir. Ya’ni bu yerda insonlar yeyiladigan yoki ichiladigan mahsulotlarni yetarli darajada iste’mol qilishi nazarda tutilgan.Uchinchisi — badanni chiqindilardan tozalab turishlik. Inson tanasi och qolganda yoki ro‘za tutganida tozalanadi. Qolaversa, ichaklarni xalq tabobatida huqna qilish, ma’lum surgi dorilarni ichish orqali ham chiqindilardan forig‘ qilib turish darkor.To‘rtinchisi — qaddi-qomatning tuzilishini saqlash, ya’ni umurtqa pog‘onasi, suyaklarining qiyshayishi bilan bog‘liq. Bu esa bevosita sport bilan shug‘ullanishga borib taqaladi. Beshinchisi — burunga tortiladigan havoning yetarli va yaxshi bo‘lishi, ya’ni toza havoda, kislorodga to‘yingan holda yashash ham inson salomatligini belgilab beradigan omil hisoblanadi.Oltinchisi — kiyiladigan kiyimlarning qanday matodan bo‘lgani va qaysi faslda nimani kiyishni bilishdir. Kuzda odamlar, hatto uyquda ham yengli va yoqali narsalarni kiyishi lozim. Chunki uyqu vaqtida hech kim o‘zini boshqarmaydi, usti ochilib ketganda shamollab qolishi hech gap emas.Yettinchisi — jismoniy va ruhiy harakatning mo‘’tadilligidir. Ya’ni jismoniy harakat ruhiy harakat bilan teng bo‘lishi talab etiladi. Har ikkisidan bittasining faolligi oshsa ham bu salomatlikka ta’sir qiladi.Xulosa o‘rnida shu gapni aytmoqchiman. Aslida shifokorlar va tabiblar insonni davolab, ularni chopish chizig‘igacha olib chiqarib qo‘yadi, xolos. 80 foiz qolgan harakat esa insonning o‘ziga bog‘liq. To‘g‘ri, sog‘lom va zavqli turmush tarzini hayot dasturiga aylantirishsa, hech kimning doriga ehtiyoji qolmaydi, fikrimcha.Dilshoda Shomirzayeva, Kun.uz muxbiri"
https://kun.uz/uz/news/2022/09/30/bir-kechada-erimning-sochi-oqarib-ketdi-bolasining-dardi-bilan-kurashayotgan-onalar-iztirobi,2022-12-01 20:21:48.541522,"Bolam otasini so‘raydi – otasi unga pul topish uchun kelolmaydiSamarqanddan kelib bolasini davolatayotgan ona boshiga tushmaguncha bu kasallik dahshatini his qilmaganini aytadi.“O‘shanda uch oylik xomilador edim. O‘ziga biron kor-hol bo‘lmasin deb mendan yashirishga harakat qilishdi. Yaxshi-yaxshi deyishadi. Lekin tinimsiz yig‘lashardi. Yaxshi bo‘lsa nega yig‘laysizlar, bolamning ahvoli nega yaxshilanmayapti, deyman. Bu kasallik haqida tushuncham ham yo‘q edi. Otasi pul topish uchun uyga ham kelmay yollanma ishlarda ishlab yuribdilar. Bolam otasini yetti oy mobaynida ikki martagina ko‘rdi, otasini so‘rab yig‘laydi”, deydi ayol o‘kinch bilan.Sardor Ibragimovga oid ma’lumotlar:O‘zkard: 8600 0610 4067 1587 qarindoshi Gulnoza Aliqulova nomidaHumo: 9860 1801 0745 2443 qarindoshi Qodir Boboqulov nomidaManzil: Samarqand viloyati, Urgut tumani, Chumchuqli mahallasi. Shifokorning xonasi ikki qadam, lekin yetolmaymanShodiya endigina 4 yoshga kirdi. Lekin uning mitti jussasi ko‘tarayotgan dardni ota-onasini ko‘tarishi qiyin bo‘lyapti:“Oqqon deb tashxis qo‘yishdi. Shifokorning xonasi ikki qadam, qani yetolsam. Birinchi marta yurak og‘rig‘ini his qildim. Qizimni shunday asrardim, doim qo‘rquvda yashardim, biron narsa bo‘lib qolmasin, deb. Ishonasizmi, bir kechada turmush o‘rtog‘imning sochi oqarib ketdi. Birinchi marta erkak kishining yig‘laganini ko‘rdim. Olti oydan beri bir kun ham to‘xtatmasdan farzandimizga shifo tilab ro‘za tutadi.Shu vaqtgacha qarindoshlarimiz yordam berishdi. O‘zimizning yiqqanimizni sarfladik. Hozir uyimizni sotuvga qo‘yganmiz”, deydi ayol ko‘z yoshlarini tiyolmasdan.Shodiya Abdurahmonovaga oid ma’lumotlar:O‘zkard: 8600 0610 5101 9262 onasi Nilufar Husainova nomidaManzil: Sirdaryo viloyati, Yangiyer shahri, Temur Malik mahallasi, 7-uy, 11-xonadon.Ko‘zimni ochgani qo‘rqamanAyol kishi uchun farzandining dardini ko‘rish og‘ir. Yolg‘iz ayol uchun ikki karra ko‘proq qiyin. 2018 yildan beri bolasi Sardorning kasali bilan kurashib kelayotgan onaizor ana shunday qiyinchilikni bo‘yniga olgan.“Ota-onam bilan birga turaman. Qo‘ldan kelguncha yordam berishayapti. Otasi ruhiy kasal. Aliment to‘laydigan ahvolda emas. Ishlay desam ishlolmayman, chunki ko‘p vaqtimiz shifoxonada o‘tadi. Yigirma kundan beri Toshkentda gemotologiyada davolanayapmiz. Gepatit S tashxisini ham qo‘yishdi.Ertalab tursam og‘zidan qon kelgan bo‘ladi. Ko‘zimni ochishga qo‘rqaman, qon kelgan bo‘lmasin, ilohim deb uyg‘onaman. Shu bolamni shifo topishidan ortiq baxt yo‘q men uchun”, deydi ona ko‘z yoshlarini berkitib.Izzatillo Ismoilovga oid ma’lumotlar:O‘zkard: 8600 0424 4437 9969 onasi Ziyoda Ismoilova nomidaHumo: 9860 0803 8377 3670 onasi Ziyoda Ismoilova nomidaManzil: Farg‘ona viloyati, O‘zbekiston tumani, Dashtcho‘lpon qishlog‘i 103 uy.Murg‘ak bolalarning bemorligini ko‘rish, unga befarq bo‘lish bizning millatga yot odat. Bugun ham saxovatni maqsad qilganlar e’tiborini go‘daklar taqdiriga qaratmoqchimiz. Ular sog‘lom yashashga loyiq!"
https://kun.uz/uz/news/2022/09/30/zohid-risqiyev-ogir-ahvolda-ssv-yunusoboddagi-ythda-jabrlanganlarning-holati-haqida-malumot-berdi,2022-12-01 20:21:49.969797,"Sog‘liqni saqlash vazirligi matbuot xizmati YTH oqibatida shifoxonaga yotqizilgan «Ummon» guruhi solisti Zohid Risqiyev va uning yonida bo‘lganlarning holati yuzasidan ma’lumot berdi.«Poytaxtimizdagi davolash muassasasiga olib kelingan avtomashina boshqaruvchisi Z.R.ga «Bosh miya ochiq jarohati. Bosh miya lat yeyishi. Bosh tepa sohasining ezilib yirtilgan jarohati. Chap yelka sohasi yumshoq to‘qimalari lat yeyishi. Koma 1-2 daraja» tashxisi qo‘yilgan. Tibbiyot xodimlari tomonidan bemor boshidagi jarohatga birlamchi jarrohlik ishlovi berilgan. Og‘riqsizlantirilib, IVL apparatiga ulangan. Bosh qismi MSKT, ichki a’zolari esa UTT kabi barcha zaruriy tekshiruvlardan o‘tkazilgan. Ayni paytda Z. R. jonlantirish bo‘limida. Sun’iy nafas olish apparatiga ulangan. Unga barcha tegishli tibbiy muolajalar ko‘rsatilmoqda.Shuningdek, «Bosh miya ochiq jarohati. Bosh miya lat yeyishi. Bosh tepa sohasining ezilib yirtilgan jarohati. Ko‘krak qafasi lat yeyishi» diagnozi qo‘yilgan yo‘lovchi J.Y. ham jonlantirish bo‘limida zarur davo muolajalarini olmoqda. Uning ahvoli o‘rta og‘ir darajada. Hushida. Bemor J.I.da esa «Bosh miya yopiq jarohati. Bosh miya chayqalishi. Chap tomon yuqori qovoq, o‘ng tomon jag‘ osti va bo‘yin sohalari ezilib yirtilgan jarohatlari» aniqlangan.Unga tegishli tibbiy yordam ko‘rsatilib, zarur muolajalar o‘tkazilgach, ahvoli qoniqarli bo‘lgani uchun ambulator sharoitda davolanishi uchun uyiga javob berildi.Sog‘liqni saqlash vazirligi ayni paytda bemorlar salomatligini o‘z nazoratiga olgan. Muolaja jarayonlari uchun yetakchi tibbiyot mutaxassislari jalb qilingan», deyiladi vazirlik xabarida."
https://kun.uz/uz/news/2022/09/29/keyingi-5-yilda-minglab-ozbeklar-gigant-ayti-kompaniyalarda-ishlashadi-amazonda-ishlayotgan-dasturchi,2022-12-01 20:21:51.524085,"10 yil ilgari dasturchi kim ekanini bilmagan Azimjon 23 yoshida dunyoning eng kuchli kompaniyalarida ishlayapti. Uning asosiy maqsadlaridan biri dasturlashni noldan boshlab o‘rgatadigan platforma yaratib, o‘rganishga imkoniyati yetmayotgan yigit-qizlariga yordam berish.Inha’dan ketishi— Toshkentda S.Sirojiddinov nomli akademik litseyda o‘qiganman. O‘sha paytlari Inha universiteti yangi ochilgandi. U yerda kuchli o‘ntalikka kirgan talabalarning 1 semestr o‘qish puli qoplab berilardi. Afsuski, biz kirgan yili universitetga 4-o‘rinda kirganligimga qaramay, stipendiya berishmagan. Shunday qilib 1-semestrni o‘qib, keyin ketganman.Inha’dan ketganimdan keyin ozroq vaqt frilansing qilganman. Newmax kompaniyasi, undan keyin Super Dispatch nomli kompaniyaga ishga kirganman.Keyin Bolgariya va Koreyadagi universitetlarga harakat qilib ko‘rdim, narxlari to‘g‘ri kelmadi, imkon bo‘lmadi. 2019 yil Toshkentda yoshlar uchun bo‘lgan forumda Polsha haqida o‘rganib, qiziqib qoldim. Narxlar arzonroqligi, o‘zimdagi budjet yetgani uchun Polshaga keldim. Yana bir yaxshi tomoni Toshkentdagi ishimni Varshavadan turib bajara olardim. Hozir Polshadagi Polish-Japanese Academy of Information Technology universitetining 3-bosqichida o‘qiyapman.Facebook, Bloomberg va Amazondan taklifnoma— O‘tgan yili Bloomberg va Facebook’da amaliyot o‘tashim uchun ulardan taklif xati keldi. Ikkalasi ham yaxshi kompaniya bo‘lgani uchun yo‘q demadim. Facebook’da yozda, Bloomberg’da kuzda amaliyot o‘tashni mo‘ljallagan edim. Lekin hozir Polshadagi viza jarayoni qiyinlashgani uchun ertaroq Polshaga qaytdim va Bloomberg’ni keyingi yilga ko‘chirdim. Shu orada Amazon’dan ham to‘liq ish taklif qilib qolishdi va shu yerda ishlayapman.Katta kompaniyalarda amaliyotning muhimligi— Universitetda o‘qishdan olish mumkin bo‘lgan eng katta imkoniyatlardan biri bu — Internship. FAANG, ya’ni Facebook, Apple, Amazon, Netflix va Google kabi katta kompaniyalarda amaliyot o‘tash.Odatda amaliyotga ariza topshirish — sentabrdan dekabrgacha davom etadi. Istalgan amaliyotga topshirish uchun sizdan CV — tarjimai hol so‘raladi. Minglab talabalar orasidan intervyuga aynan sizni tanlab olishi sizning CV’ingizga bog‘liq. CV’ingiz rekruter qo‘lida atigi bir daqiqa bo‘ladi. Shuning uchun uni 1 betdan oshirmaslik va eng muhim narsalarni yozish kerak.Yaxshi rezyume bir kunda yaratilmaydi, oy va yillar davomida yaxshilab boriladi. Shu maqsadda uning har bir versiyasini saqlab borish, sizning yillar davomidagi o‘sishingizni ko‘rish imkoniyatini beradi. Rezyumening eng katta qismi — ta’lim, ish tajribasi, shaxsiy loyihalaringiz va yutuqlaringiz bilan to‘ldirishingiz kerak.Facebook’dagi faoliyat— Facebook’ning Londondagi ofisida 2 oylik amaliyot o‘tadim. Bu — katta davlat, katta imkoniyat, katta jamoa, katta loyihalar degani. Facebook haqida ko‘pchilik u joy mening joyimmas, u yerda juda aqlli insonlar ishlaydi, deb o‘ylaydi. Lekin ular ham o‘zimizga o‘xshagan insonlar. Hamma bilimini siz bilan bo‘lishishga tayyor. Bu yerda doim kompaniya xodimlari, jamoamdagilar yordamini his qilib turdim.Har hafta oxirida qaysidir shaharga sayohat qildik. Oldin tanimagan aqlli insonlar bilan tanishardik.«Pul haqida o‘ylamaydigan darajada oylik to‘lashadi» — Facebook’da turli o‘yinlar, ko‘ngilochar mashg‘ulotlar uchun ham zonalar ajratilgan. Biror narsa ustida chuqurlashib ketish, stressga olib keladi. Ba’zan qilayotgan ishingizda yechim topilmaydi. Shunday vaziyatda miyangizni boshqa narsa bilan band qilishingiz kerak. Bunda ko‘pincha piyoda yurib kelish, bog‘da sayr qilish kabi mashg‘ulotlar yordam beradi. Facebook ofisidagi mashg‘ulotlar ham dasturchini biroz chalg‘itish uchun yaratilgan. Amerikadagi ofisda tish doktoridan sartaroshgacha bor deb eshitgandim.Bu yerda pul haqida o‘ylamaydigan darajada oylik to‘lashadi. Plastik kartochkangizdagi raqamlarga qaramay xarajat qila olasiz. Har oy bir kun, yiliga 1 oy dam olishga berishadi. Viza jarayonida yordam beradi. Sog‘lom turmush tarzi uchun alohida pul ajratdi. Shunchalik ko‘p imkoniyatlar borki, hammasidan foydalanishga ulgurmaysiz.«Yoshlarning katta ayti kompaniyalariga ishga kirishiga yordamlashadigan loyiha qilyapman»— Facebook’ning Londonda 5ta ofisi bor va u yerda minglab odamlar ishlaydi. Lekin ular orasida o‘zbeklar yo‘q. Qozoqlardan esa 50–60 nafarcha bor. Menimcha, qozoqlar bir-birini yaxshi qo‘llab-quvvatlaydi. Masalan, 1 kishi ishga kirsa, orqasidan 10 kishini ergashtira oladi. Jamoa bo‘lib, bir-biriga yordam beradi. Mening ham maqsadim shunaqa. Hozir Amazon’da ham tanigan insonlarimga yordam beryapman. 2 yildan beri ilmga chanqoq, aqlli yoshlarni yig‘ib, ularni gigant kompaniyalariga ishga kirishga yordamlashadigan loyiha qilyapman. Katta kompaniyalarga hujjat topshirib ko‘rishyapti. Aytishim mumkinki, keyingi 5 yilda minglab o‘zbeklar FAANG kompaniyalariga kira olishadi. Bunga shubham yo‘q.Bilim orttirishning eng yaxshi usuli — ulashishUch yildan buyon dasturlashga oid bilim va tajribalarimni maqolalar, video darslar ko‘rinishida telegram kanalimda bo‘lishib kelaman. O‘zbek tilida dasturlashga oid manbalarning ko‘payishida biroz bo‘lsa-da, o‘z hissamni qo‘shyapman, deb o‘ylayman. Bilimga chanqoq yoshlarni ko‘rib, ko‘proq bilim ulashgim keladi. Bo‘sh vaqt topishim bilan biror foydali narsa o‘rganaman yoki o‘rgataman, ikki usulda ham bilimlarimni oshiraman.Kitoblar va velosipedlarBu yerda menga yoqqan 2 narsa bor: birinchisi velosipedlar, ikkinchisi kutubxonalar. Varshavada har 500 metrda velosiped ijarasi nuqtalari va deyarli xuddi shuncha masofada kutubxonalar bor. Velosipedlardan foydalanish deyarli tekin. Men 2 yil ichida o‘zbek so‘mida 50 ming to‘ladim. 20 daqiqa ichida velosiped almashtirib olsangiz, kuniga cheksiz vaqt velosipedda yurish mumkin.Polshada kutubxonalar nihoyatda ko‘p, odamlar ham ko‘p kitob o‘qiydi. Biror yangi kitob chiqsa, darrov polyak tiliga tarjima qilinadi.«Kitobdan topib o‘qilgan narsa uzoqroq vaqt xotirada turadi»— Yaqindan boshlab qaysi shaharga borsam, o‘sha joydan kitob sotib olishga odatlandim. Oksford, Amsterdam, Berlinga borib, kitoblar sotib oldim. Chunki Polshada ingliz tilidagi kitoblarni topish qiyin.O‘qigan kitoblarimdan «Atom odatlar», «To‘g‘ri fikrlash san’ati»ni boshqalarga ham tavsiya qila olaman. Bular to‘g‘ri fikrlashga, birovning fikriga qaram bo‘lib qolmay fikrlashga o‘rgatadi.Dasturlash sohasi uchun «Clean code», «Clean coder», «Grokking Algorithms kabi kitoblarni tavsiya qilaman. Kitobdan topib o‘qilgan narsa uzoqroq vaqt xotirada turadi.«Dasturchi ham qimmat klublar sotib oladigan futbolchiday gap»— Yoshlar chetga ketib qolishi O‘zbekiston uchun yaxshimi yoki yomon degan savol meni ham o‘ylantiradi. Masalan, o‘zbeklar 20-30 yoshda, yoshlik energiyasi ko‘p bo‘lgan vaqtda chetda yurib, bor kuchini xorij uchun sarflashi yomon bo‘lishi mumkin. Lekin buning yaxshi tomoni bor. Masalan, bir futbolchimizni biror Yevropa klubi sotib olsa, ko‘pchilik xursand bo‘ladi. Lekin hech kim ular bizni tashlab ketyapti, demaydi. Bundan tashqari, chet elda ishlayotganlar ham daromadini vataniga jo‘natadi. Kompaniyalardan ketgandan keyin dasturchilar o‘z startapini ochadi, baribir ildiziga qaytadi. O‘zbekistonni rivojlantirishadi.Zuhra Abduhalimova suhbatlashdi."
https://kun.uz/uz/news/2022/09/29/7-10-yoshli-oquvchilarim-lego-robotlar-yasaydi-18-yashar-robototexnik,2022-12-01 20:21:52.987138,"«YouTube'dan ko‘rgan videom meni robototexnikaga olib kirgan»— Asli navoiylikman, Karmana tumanida tug‘ilib o‘sganman. Hozirda Toshkent shahridagi IT-parkda robototexnika bo‘yicha menejyerman. Ya’ni robototexnika bo‘yicha 7 yoshdan 70 yoshgacha bo‘lgan auditoriyaga dars beraman. Hozirda 50 dan ortiq shogirdlarim bor. Toshkent axborot texnologiyalari universitetining 2-bosqich talabasiman. «Uzrobup» kompaniyasi asoschisi va bir nechta startaplar muallifiman.Bu sohaga qiziqishim 14 yoshimdan boshlangan. Robototexnikaga YouTube'dagi birgina video sabab bo‘lgan. O‘zbekistondan tajribali ustoz topolmaganman. Bir-ikkita markazlar bo‘lgan, ammo oxirigacha yetishga ko‘zim yetmagan. Shundan keyin onlayn platformalar orqali ustozlar topdim. Ulardan 6 oy davomida tahsil oldim.«Noutbuk yaxshi ishlamagani uchun xalqaro musobaqadan qolib ketganmiz»— Biz (o‘zi va jamoasini nazarda tutyapti – tahr.) ish boshlagan paytda O‘zbekistondan kerakli qurilmalarni topish juda qiyin masala edi. Ichki bozorda men ishlamoqchi bo‘lgan kontroller va sun’iy miyalar yo‘qligi sababli Xitoydan buyurtma qilganmiz. U ham 3 oy deganda yetib kelgan. Shundan keyin 15 yoshimda faoliyatimni boshlab, robototexnikaga to‘liq kirib kelganman.“Barkamol avlod” bolalar markazi men va jamoaga faoliyat yuritishimiz uchun sharoit yaratib bergan. Ungacha hech kim harakat qilmagan, “Barkamol avlod” markazi salohiyatimizni ko‘rib yordam bergan. 2018-19 yillarda olimpiadalarga chiqishni boshladik – birinchi olimpiada Qirg‘izistonda onlayn bo‘lib o‘tgan. Lekin qatnasha olmaganmiz, chunki bizda nafaqat qurilmalar bo‘lmagan, balki noutbuk ham yaxshi ishlamagan.Yosh robototexniklar o‘rtasida raqobat bo‘lmas edi, ya’ni xalqaro olimpiadaga chiqish uchun shahar, viloyat va respublika bosqichlari bo‘lmasdan to‘g‘ri xalqaroga chiqardik, chunki mahalliy bozorda raqobatchi bo‘lmagan. Shu sababli faqatgina xalqaro musobaqalarda qatnashar edik. Biroq yetarli qurilmamiz va sharoitimiz bo‘lmagani sababli bu musobaqalardan qolib ketar edik. 3 marta chiqqan bo‘lsak, hammasida mag‘lubiyatga uchraganmiz.Qurilmalar chetdan keladi, arzon ham emas edi. Eng kami 500 dollardan boshlanar edi. Bizda unaqa katta pul bo‘lmagan, yosh edik, hamma narsani ota-onamizga yuklab qo‘ygimiz ham kelmasdi. Chunki musobaqalarga chiqishimizni ham ota-onamiz ta’minlardi.«Vengriyadagi musobaqada Osiyo mintaqasi bo‘yicha birinchi o‘rinni oldik»— 2019 yilda Toshkentda o‘tkazilgan xalqaro musobaqada birinchi o‘rinni olib, Vengriyada o‘tadigan musobaqaga yo‘llanma olganmiz. Vengriyadagi musobaqada Osiyo mintaqasi bo‘yicha birinchi o‘ringa sazovor bo‘ldik. Lekin g‘oliblik uchun 300 dollar pul olganmiz. Gap pulda emas, biz kubok yoki medalni ko‘rsak xursand bo‘lardik. Jahon arenasida bayrog‘imizni ko‘tarish biz uchun faxr edi…Keyinchalik Rossiyada bo‘lib o‘tgan «Kampus-2019» musobaqasida qatnashib, bronza medalini qo‘lga kiritganmiz.«G‘oyalarimni sotib kompaniyaga tikardim»— Loyihalarim ko‘pincha qishloq xo‘jaligiga bag‘ishlangan. Birinchi loyiham «Aqlli tovuqxona» bo‘lgan. Bu tovuqxona tovuqlarni o‘zi boqadi: donini, suvini beradi, tagini tozalash funksiyalari bo‘lib, tovuqxonani shamollatib turadi. Suvi tugasa, mobil qurilmangizga xabar yuboradi. Agar javob kelmasa, o‘zi suv beradi. Dasturchilar uchun bu unchalik qiyin ish emas, ammo buni qilganda hali juda yosh edim va bu katta narsa edi.Shunga o‘xshash loyihalarni yaratib, frilans birjalar orqali g‘oyasini sotganman. O‘sha vaqtda «Aqlli tovuqxona» g‘oyasining o‘zini 1000 dollarga sotganman.Ammo o‘shanda topgan pulimizga jamoa bilan faqat qurilma sotib olganmiz. Chunki bizda homiy bo‘lmagan.«16 yoshimda dars berishni boshladim»— Navoiyga IT-park ochilishiga kelgan akalarga loyihalarimni ko‘rsatganman. Ular meni mentorlikka qo‘yishgan va birinchi marta 16 yoshimda IT-parkda dars berishni boshlaganman. Biroq menda o‘zimdan katta odamga dars berishda muammolar bo‘lardi. Pedagogik bilimim bo‘lmagani uchun kattalar ketib qolardi. Lekin IT-park yaxshi pul berardi, undan topgan pulimizni o‘zimizning kompaniyaga tikardik.Dasturchi daromadini hech qachon aytmasa kerak. Daromadimiz o‘rtacha davlat xizmatchisining oyligidan uch karra ko‘p desa ham bo‘ladi. Dasturchilarning oyligi darajasiga qarab belgilanadi. Portfolioga qarab sizning darajangizni belgilab berishadi. Oxirgi marta portfoliomni 2022 yil boshida baholatgan edim, “Strong Middle” chiqqan edi.«7-10 yoshli o‘quvchilarim lego-robot yasay oladi»— Xalq ta’limi vazirligi tomonidan Rossiyaga sohani o‘qitish borasida tajriba oshirish maqsadida yuborilganmiz. Aynan o‘sha yerda qanday dars berish kerakligini o‘rganganman. Hozirgi kunda IT-parkda ta’lim menejyeri hisoblanaman. Bu yerdagi vazifam – 7-40 yoshlilarga robototexnikadan dars berish. Ba’zan 7-10 yoshli bolalar bu sohani eplab keta oladimi degan savol bilan kelishadi. Biz buni isbotlab berganmiz. Dasturimiz davomiyligi 6 oyni tashkil etadi. Bu vaqt ichida bola elektronika, konstruktorlik va dasturlashni o‘rganadi. Mana shu lego robotni 7-10 yoshli bolalar yaratgan. Uning vazifasi faqat harakatlanish.Bu nima uchun kerak desangiz, bu bolaning kreativligini oshiradi, dasturlashga ilk qadamini qo‘yadi. Shunday oddiy robotga dastur yarata olsa, bundan katta va turli dasturlarni yarata oladi. Biz bolalarga fundament bo‘la olamiz.«Professional IT kompaniyasini ochdik»— 2020 yilning o‘zida uch karra jahon chempioni bo‘ldim. Shu orqali prezidentimiz nazariga tushdim. Shu yilning o‘zida ikkita davlat mukofoti – «Mard o‘g‘lon» va «Mehr-saxovat» ko‘krak nishoni bilan taqdirlandim.Professional IT-kompaniya ochganmiz – UzRoboUp. Asosiy vazifasi IT xizmatlarini ko‘rsatishdan iborat – veb-saytlar, mobil ilovalar va robotlar yasab berish bilan shug‘ullanamiz. Bu kompaniyada 8 kishi faoliyat yuritar edi. Butun Navoiy viloyatini qamrab oldik desam ham bo‘ladi, ko‘p buyurtmalar olardik. Lekin respublika miqyosida buyurtmalar ola olmas ekanmiz.2021 yilda “Mard o‘g‘lon” mukofotini olganimdan keyin Toshkent axborot texnologiyalari universitetiga imtiyoz asosida qabul qilindim va poytaxtga keldim.«WorldSkills” tanlovida ilk marta O‘zbekiston nomidan qatnashib bronza medal oldik»— Talaba bo‘lib Toshkentga kelgach, IT-parkda menejyer sifatida ish boshladim. Bu yerda katta yoshlilarga dasturning elektronika qismini o‘rgatamiz – sistemalarni bog‘lash, favvoralarni boshqarish, aqlli ko‘chalarni boshqarish kabilarni. Ular 24-25 yoshlar atrofida bo‘ladi. Ular o‘z sohasini biladi, ammo dastur yozishdan xabari bo‘lmaydi. Biz ularga shuni o‘rgatamiz.“WorldSkills” tashkiloti 2020 yilda O‘zbekistonni akkreditatsiyadan o‘tkazdi va biz birinchi marta 2022 yilda Rossiyada bo‘lib o‘tgan musobaqada qatnashdik. Unda bizga vazifalar berishdi va biz shu asosida robot yasadik. Bizning robotimiz tibbiy robot edi – u aqlli robot palatalarga borib dorilarni olib yoki qo‘yib chiqishi kerak edi. Natijalarga ko‘ra, 3 kunda 7ta robot harakatini ishlab chiqib, bronza medalini qo‘lga kiritdik.Hozirda Fransiyada bo‘lib o‘tadigan musobaqaga tayyorgarlik ko‘ryapmiz. U yerda 160 dan ortiq davlatlardan vakillar ishtirok etadi. 18-24 yoshlilar kategoriyasida qatnashmoqdamiz.Madina Ochilova suhbatlashdi.
Operator va montaj ustasi Javohir G‘ayratov."
https://kun.uz/uz/news/2022/09/28/surxondaryoda-maktab-hovlisidan-3-sinf-oquvchisining-jasadi-topildi,2022-12-01 20:21:54.479125,"Surxondaryo viloyati prokuraturasi matbuot xizmatining xabar berishicha, Denov tumani Buyuk ipak yo‘li mahallasida yashovchi ayol 2022 yil 27 sentabr kuni soat 17:25 larda o‘ziga oldindan tanish bo‘lgan, 2013 yilda tug‘ilgan Z.Q.ni Sariosiyo tumaniga olib borgan.Keyin uyiga qaytib kelgan vaqtida voyaga yetmagan Z.Q.ning sog‘ligi yomonlashganini ko‘ra bilaturib, uning hayoti xavf ostida qolgani va o‘zini o‘zi himoya qilish imkoniyatidan mahrum bo‘lganini anglagan holda unga yordam ko‘rsatmagan.So‘ng Z.Q.ni Buyuk ipak yo‘li mahallasida joylashgan Denov tumani Xalq ta’limi bo‘limiga qarashli 15-maktabning hovlisiga olib borib tashlab ketgan. Oqibatida 9 yoshli Z.Q. maktab hovlisida vafot etgan.Qayd etilishicha, bugun, 2022 yil 28 sentabr kuni mazkur hodisa yuzasidan Denov tumani prokuraturasi tomonidan M.Q.ga nisbatan Jinoyat kodeksining 117-moddasi 2-qismi bilan jinoyat ishi qo‘zg‘atilgan.«Hozirda Denov tumani IIB tergov bo‘limi tomonidan mazkur jinoyat ishi bo‘yicha dastlabki tergov harakatlari olib borilmoqda. Jinoyat ishining tergovi viloyat prokuraturasi tomonidan alohida nazoratga olindi», deyiladi xabarda."
https://kun.uz/uz/news/2022/09/28/vaziyat-kritik-nuqtaga-yetdi-ijara-masalasi-borgan-sari-jiddiylashyapti,2022-12-01 20:21:55.969868,"
O‘zbekistonda ijara narxlari qimmatligi, aniqrog‘i uylar bahosi va eng muhimi – aholi daromadlariga nomutanosibligi haqida ko‘p gapiriladi. Ijara bozorining asosiy xaridori bo‘lgan oddiy ishchilar 4-5 mln atrofida maosh olishsa, shundan eng kamida 3-3,5 mln so‘mini ijaraga sarflashga majbur bo‘lmoqdalar.Bu borada endi-endi olib borilayotgan tadqiqotlar ham Toshkentda budjet bahodagi xonadonlar o‘rtacha 10 yilda o‘zini oqlashini ko‘rsatgan. Ya’ni uy olib ijaraga berilsa, u 10 yilda sarflangan pulni qaytaradi. Holbuki bu ko‘rsatkich rivojlangan davlatlarda 20-30, hatto 40 yilni tashkil qiladi.Ha, statistika shafqatsiz, raqamlar xafa qiladigan. Bugun ana shu o‘sib borayotgan raqamlardan aziyat chekayotgan yurtdoshlarimizga quloq tutdik. Aksariyati muammo tufayli bo‘g‘ziga qadar to‘lib turgan bo‘lsa-da, shaxsini sir saqlashni ma’qul ko‘rishdi. Ayrimlarining “Nahot ijarada o‘lsam?!” degan so‘zlari yuraklarni titratishi tayin.Birinchi qahramon: “Bu muammo ijtimoiy portlashga olib kelishi mumkin”— Ayting-chi, men nima qilishim kerak? Oliy ma’lumotliman, ikki tilni bilaman, davlat bergan ishda ishlayman va 5,5 mln so‘m maosh olaman. Lekin ijaraga qancha to‘lashimni bilasizmi? 450 dollar! Bu 5 mln so‘m degani. Men boyligim tufayli qimmat uyda turmayman. Bu uyning bahosi o‘zi 250 dollar edi. Ammo ijara beruvchi qisqa muddat ichida ikki marta ko‘tardi va hozirgi narxga olib keldi.Nogiron farzandimiz bor, uni davolatish ham muntazam pul talab qiladi. Ayolim ham oliy ma’lumotli, lekin 2,5 mln so‘m oylik oladi. Vatanimizni sevamiz, lekin ba’zan unga sig‘may ketayotganimizni his qilamiz...Ikkinchi qahramon: “13 yilda 24 marta ko‘chdik... Dod degim keladi ba’zida”— 13 yil ichida 24 ta uyga ko‘chdik. Uy egalarining yaxshilariyam, yomonlariyam bor. Qish kunlarida, sovuqda sarson bo‘lib, tomidan chakka o‘tib turgan uyda yashagan paytlarimiz bo‘ldi. Uchastkavoylarning tekshir-tekshiridan bezgan, qo‘shnilarning “viloyatlik, kelgindi” deb sig‘dirmagan kunlarni ko‘rdik.Bu ham mayli, ijaraga arang uy topib, botib yotgan uyni yig‘ishtirib tozalaganimizdan keyin uy egasi kelib, “uyni ijaraga bermaydigan bo‘ldik”, deganda hech joyga sig‘may ketganman.Ayniqsa vositachi maklerlardan ko‘p aziyat chekkanmiz. “Uy tog‘amniki, ammamniki” deb pulimizni olib, ertasiga pul ham, makler ham yo‘qolib qolgan. Achinarlisi, oxirgi yillarda ijara narxining oshishida maklerlarning “xizmati” katta.Uy sotib olmoqchi bo‘lib izlanasan, lekin oylikni ijaraga berasanmi, uy olishga yig‘asanmi, ro‘zg‘orni butlaysanmi?.. Dod degim keladi ba’zida, lekin hayot uchun kurash davom etadi.Uchinchi qahramon: “Davlat ishida 18 yil ishladim, lekin 180 yil ishlasam ham pul yig‘ib uy ololmasligimni bildim”— Men kabi ayollar, oilalar balki minglab, millionlabdir. O‘zim oliy ma’lumotliman, davlat ishida 18 yildan ortiq ishlaganman. Maktabda, litseyda, institutda... Hatto juda nufuzli tashkilotlarda ham. Ammo shuni tushundimki, men kabi uch farzandli, boquvchisini yo‘qotgan ayol 18 yil emas, 180 yilda ham pul yig‘ib o‘ziga uy ololmas ekan.2013 yildan buyon ijaralarda yashab kelaman. Va aynan shu yildan buyon ikki farzandimning sog‘ligi uchun kurashaman. Hech kimdan yordam so‘ramaganman, lekin qarz olganman va haligacha shu qarzlarni to‘layman.Shuncha yil ishlab, davlatdan uy olishga, subsidiyaga harakat qilmaganman. Negadir o‘zim pul yig‘ib olishimga ishonch bo‘lgan. Shu ishonch bilan 8 yil o‘tdi, bu orada sog‘ligim o‘ta yomonlashdi, orzum sarob ekani ayon bo‘ldi.Ilojsiz qoldim, davlat ishidan ketdim, nodavlat loyihalarga o‘zimni urdim. O‘qituvchiligimni juda sog‘inaman, bemalol maqtanib aytaman – men kuchli o‘qituvchi edim! Lekin endi o‘zimni, farzandlarimni o‘ylamasam bo‘lmaydi.Endi savol: men oliy ma’lumotli, sohamning ustasi bo‘laturib shu holda bo‘lsam, ma’lumoti yo‘q millionlab odamlar nima qilishadi? Xohlardimki, ayollar ishlagan maoshlariga hech bo‘lmasa ijara to‘lay olishsin. Toshkentda uyim yo‘qligi, ijarada yurganim uchun bir bolamni qaynonamga, ikkisini onamga tashlab kelganman. Ularni oyiga bir-ikki marta ko‘raman. Ba’zan xo‘rligim keladi. Ba’zan emas, hamisha...To‘rtinchi qahramon: “Bular sinovligini bilaman, lekin erkak kishiga qiyin ekan”— Farg‘onaning Quvasidanman. Islom universiteti magistraturasini tamomlaganman. O‘zim ko‘zim ojiz, I guruh nogironiman, ayolim II guruh nogironi, bir qizim bor. Shu yil yozigacha Toshkentda ishlar edim. Aynan ijara narxlari oshib ketishi tufayli qishloqqa qaytishga majbur bo‘ldim.Qishloqda soham bo‘yicha ish topa olmadim, ko‘p joylar ko‘zim tufayli ishga olmadi. Hozir ishsizman. Bular sinovligini bilaman, lekin erkak kishiga qiyin ekan. Ko‘zim ko‘rganida ham mayli edi, shart ko‘chaga chiqib biror yo‘lini topardim.Beshinchi qahramon: “12 yildirki ijaradaman”— Ziyoliman, tinmay ishlayman. Pulning barakasi yo‘qmi, hech orttira olmayman. O‘g‘lim 24 yoshga kirgan. Kollejda ham Toshkentda o‘qidi, poytaxtda qolaman, magistraturada o‘qiyman, deydi. U bilan birga bo‘lay, deb ijaraga uy olib yashayapmiz.Ipotekaga uy olgim keladi, lekin boshlang‘ich to‘lovga pulim yo‘q. Ikkalamiz 300 dollarga ijaraga uy oldik. Bundan arzoni topilmadi. O‘g‘lim 2-kurs, o‘qishidan chalg‘imasin deb ishlatmayapman. Chunki dadasi olamdan o‘tgandan keyin depressiyaga tushib qoldi, kasal bo‘ldi. Haliyam batamom tuzalmagan. Har doim “Bu dunyoda barchamiz ijarachimiz” deb o‘zimga taskin beraman. 12 yildirki shu hayot davom etmoqda.Ziyoda Eshmurodova, jurnalist: “Bolalarim bir nechta maktabda o‘qiganidan tayinli sinfdoshlari ham yo‘q”— Ijaradagi “staj”im 17 yil! Ehheye, qanday uylarda yashamadim. 1990 yilda talabalikdan boshlangan ijara hayotim 2007 yilda katta qiyinchiliklar, qarzlar yordamida uy olishimgacha davom etgan. Ijarada turmushga chiqdim, ijarada bolalarim tug‘ildi va ulg‘ayishdi.Eng og‘riqli nuqtalarini sanab o‘tay:1. Bir xonadonga joylashib, atrofdagi bog‘chaga ne azobda bolamni joylashtirganimda 3-4 oy o‘tib ko‘chishga to‘g‘ri kelgan, farzandim bog‘chalar o‘zgarishidan qanchalik stressga tushgandi. Bu holat maktabda ham davom etdi. Bolalarim bir nechta maktabda o‘qiganidan tayinli sinfdoshlari ham yo‘q;2. Bu holat bir necha marta kuzatilgan. To‘zib, iflos bo‘lib yotgan uyni berishgan. Men tozalikka jiddiy e’tibor berardim. Butun uyni, unitazlarigacha yaraqlatib tozalatib qo‘yganimda uy egasi kelib ko‘rganidan so‘ng “uyni bermaydigan bo‘ldik” degan. Bu holat ikki marta bo‘lganiga nima deysiz? Shu qadar xo‘rligim kelgandiki...;3. Eng esda qolarlisi va oddiy bo‘lsada ta’sir qilgani, bir xonadon egasi pul oladigan kuni uyga poyabzalini yechmay kirib kelaverardi. Ortidan tozalayotganimda ko‘zlarim yoshga to‘lardi, bolalarimga ko‘rsatmay yig‘lardim.Televideniyeda ishlaganimda uch xonali uyni uchta oilaga bo‘lib berishgan. Hammada ikkitadan bola. Qanday hayot kechirganimizni o‘zim bilaman. Lekin yaxshi jihati shundan keyin pul yig‘a boshladim. Lekin narxlar oshishi tufayli hech yetkaza olmasdim. 2007 yilda pul yig‘ib-yig‘ib, yaxshi insonlar yordami bilan Toshkent viloyatning To‘ytepa (hozirgi Nurafshon) shahridan uy olganman. Olgan kunim uyga kirib to‘yib-to‘yib yig‘laganman. Hozir kichik bo‘lsa-da, Toshkent shahrida hovlimiz bor. Shu kunlarga yetkazganiga shukr.Yana bir qiziq jihat – o‘zim surxondaryolikman, shuncha vaqt ijarada yashashimga qaramay har doim uyimda yo talaba, yo abituriyent bo‘lgan. Ayrim paytlarda ikki-uchtalab. Ko‘pchiligi o‘qishlarni bitirib, hayotda o‘z o‘rnini topib ketishdi. Ularni juda ko‘rgim keladi hozir...***Ijara mavzusi Kun.uz'ning doimiy e’tiborida. Sabablar, yechimlar qidirilgan. Ammo ko‘rinadiki, muammo borgan sari jiddiylashib, gazak olib borayotir. Qizig‘i, ijara bahosi oshishiga omillar bisyor, ammo bozor qonunlariga ko‘ra narx tushishi hech kuzatilmaydi.Dastlab talabalar qaytishi, keyin Rossiyadan relokantlarning katta talab hosil qilgani narxlarning sapchishiga xizmat qilgan bo‘lsa, tez orada viloyatlardagi badavlat odamlarning poytaxtga va yirik shaharlarga (ya’ni gaz, svet bor joyga) qishlash uchun oqib kelishi vaziyatni yanada murakkablashtirishi tayin.Bugun poytaxtda hech qanday jihozsiz, ta’mirsiz bir xonali uylarning eng arzoni 200 dollardan boshlanadi. Ko‘pchilik ijara uy deganda tasavvur qiladigan ikki xonali, o‘rtacha jihozlangan uylar allaqachon 300 dollardan oshib ketdi. Ta’kidlash joiz, bu boshlang‘ich narxlar, ya’ni cho‘ntakda pul bilan bozorga tushib, bunday uylar ichidan o‘zingizga yoqqanini tanlay olmaysiz. Izlash, zahmat chekish bilangina bunday bahodagi uyni topish mumkin va narx tez orada oshirilishi hadigi bilan yashaladi.Darvoqe, ijaraga beruvchilar xorijdan kelganlar taklif qilayotgan katta pullarga qiziqib, o‘zimizning nisbatan arzon to‘lab turgan qorako‘zlarni xonadonlaridan chiqarib yuborayotgani kuzatilyapti. Bu endi juda uyatli holat.Abror Zohidov"
https://kun.uz/uz/news/2022/09/28/yonimizdagi-odamni-urushdan-saqlab-qolish-uchun-ota-hushyor-bolishga-togri-kelyapti-rossiyadagi-ozbeklar-bilan-suhbat,2022-12-01 20:21:57.534409,"Kun.uz ayni damda Rossiyada yashayotgan o‘zbeklar bilan harbiy safarbarlikning xorijdan kelgan fuqarolarga ta’siri, u yerdagi o‘zbeklar kayfiyati, urushga yollanish holatlari haqida suhbat qildi.«17-21 yosh orasidagi yoshlar biroz sarosimada»O‘zbekistonning Rossiyadagi elchixonasi qoshida faoliyat yuritib kelayotgan Talabalar byurosi «Qalqon» guruhi rahbari Jahongir Hayitov hozir Moskvada yashaydi. U qiyinchilik va muammolarni yechishda talabalarga ko‘maklashadi. Hayitov hozir Rossiyadagi o‘zbeklar juda hushyor turishlari, yonida birga turgan yaqinlari yoki tanish-bilishlaridan tez-tez xabar olib turishda jonbozlik ko‘rsatishlari muhimligini aytadi.— Safarbarlik juda ko‘p ota-onalarni vahimaga soldi. Bu vahima talabalar orasida ham bor. Yosh jihatdan aytsam, 17-21 yoshlilar ozroq sarosimaga tushgan. Qolganlari anchadan beri Rossiya hududida yurgani uchun o‘zini sokinroq tutishyati.Biz talabalar holatini monitoring qilib, shu masala bo‘yicha fikrlarini olib turibmiz. Shundan kelib chiqib, ularni uch guruhga ajratdik. Birinchi guruh talabalar o‘qishini onlayn shaklga o‘tkazib, vatandan turib o‘qishyapti. Ikkinchi guruh holatni kuzatyapti. Rossiyada ham qandaydir urush boshlansa, chiqib ketishmoqchi. Uchinchi guruh esa nima bo‘lishidan qat’i nazar, shu yerda qolamiz, degan fikrni aytishyapti.Rossiyaning o‘zida hozir tinchlik. Talabalar bu voqealarga e’tibor bermay, ko‘proq o‘qish haqida o‘ylashlarini nazorat qilib turibmiz.Rossiyada migrantlarga fuqarolikka va urushga jalb qilish haqida varaqalar berilayotgani haqida xabarlar tarqalyapti. Buni davlat tashkillashtiryapti deya olmayman. O‘zi urushga jalb qiladigan xususiy firmalar bor. Fuqarolik yoki kontrakt evaziga bizning fuqarolarni ham jalb qilish holatlari uchrayapti. Aytaylik, ikki tomonlama shartnoma tuziladi, fuqaro armiyaga borib kelsa, va’da qilingan pul yoki fuqarolik beriladi.Bunday vaziyatda yagona chora – odamlar hushyorlikni oshirishi bo‘ladi. Atrofidagi yaqinlari, tanishlari nima ish bilan shug‘ullanishayotgani, kimlar bilan gaplashayotganiga e’tiborli bo‘lishlarini so‘ragan bo‘lardim. Shundagina yonimizdagilarni saqlab qolishimiz mumkin. Bunga urg‘u berishimning sababi – bu yerga ishlash maqsadida pul uchun kelishadi. Moliyaviy yetishmovchilik ortidan ko‘pchilik urushga ketib qolyapti.«Oilasi, biznesini tashlab chiqib ketayotganlar ham bor»Malohat Ashurova 22 yildan beri Rossiyada ishlaydi. Asli Buxoro viloyatidan bo‘lgan bu ayol Rossiya fuqaroligini ham olgan. U suhbat jarayonida Rossiyada farzandi armiya yoshiga yetgan ota-onalar juda tushkun ahvolda qolgani haqida gapirdi.— Men 22 yildan beri Rossiyada yuribman. Fuqaroligini ham olganman. Kuniga 500-1000 nafargacha ruslarni safarbar qilishayotganini o‘qiyapmiz. Rossiyaning o‘ziga tegishli aviaqatnovlar, temiryo‘llar to‘xtatiladi degan gap bor. Rossiyadagi odamlarning hayoti doimgidek, deyarli o‘zgarmagan. Faqat narx-navoda o‘zgarish bo‘lgan.Aytishim kerakki, odamlarda vahima bor, ko‘pchilik tushkunlikka tushgan. Ayni armiya yoshidagi bolalarning onalari juda qayg‘uda. Chunki ularning hammasini Ukrainaga safarbar qilishadi. Shuning uchunmi, ruslarning o‘zi mamlakatni tashlab chiqib ketishga harakat qilyapti.Lekin hamma ham shunday deyolmayman. Masalan, yoshi yoki jismoniy holati to‘g‘ri kelmaydigan odamlarning o‘zi ham vatanparvarlik jihatidan urushga ketishga qaror qilyapti. Ularga davlat yo‘q demaydi, urushga olib ketyapti. Bir so‘z bilan aytganda, vaziyat barqaror emas.Rossiya fuqaroligini olgan chetdan kelgan fuqarolar Rossiyadan ketishga harakat qilyapti. Hatto xotini, oilasi, biznesini tashlab qochib ketishyapti. Hozir o‘zbeklar, tojiklar yoppasiga o‘zini chegaraga urgan. Chipta narxi ko‘tarilib ketgan. Bundan foydalanib, yo‘l mashinalar narxi ham aviachiptalar narxiga teng bo‘lib qolgan. Shunga qaramay, topgan-tutganini chiptaga sarflab ketishyapti. Yo‘llarda fuqarolarni birma-bir tekshirishyapti. Shuning uchun hamma joyda navbatlar yuzaga kelgan.«Boshida ozroq qo‘rqdim»Ikrom Pardayev 10 yildan buyon Rossiyada ham ishlab, ham yashaydi. U ham safarbarlik haqida eshitgan ilk kunlari ozroq qo‘rqqanini aytadi. — 10 yildan buyon shu yerdaman. Safarbarlikdan keyin shaxsan 3-4 nafar tanishim O‘zbekistonga qaytganini eshitdim. Men safarbarlikning migrantlarga ta’siri bo‘ladi deb o‘ylamayman. Lekin ko‘pchilik ketyapti. Bir oygacha bo‘lgan muddatlardagi chiptalar narxi juda baland. Undan u yog‘iga doimgi narxda olsa bo‘ladi. Sarosimaga tushgan o‘zbeklar ham bor, tushmaganlari ham. Boshida o‘zimdan ham qo‘rquv aralash nimadir o‘tdi, lekin keyin o‘zimni yig‘ishtirib oldim. Hozircha O‘zbekistonga qaytish niyatim yo‘q.«O‘zbekistonga qaytganim bilan yashashga uyim yo‘q»O‘zi navoiylik bo‘lgan Surayyo Toshtemirova Rossiyaga ketganiga 1 yil bo‘ladi. U shu vaqt oralig‘ida ish topishga qiynalgani, bu jarayon hozir yana ham qiyinlashganini aytdi. — Men Moskvaga kelganimga bir yildan oshdi. Hozir hujjatim yo‘q. Qayerda ish bo‘lsa, 2-3 kunda bir 20-30 dollar ishlab kelaman. Ish topishning o‘zi muammo. Bu yerda juda qiynalyapman. Moskvada ham odamlar to‘polon ko‘tarishyapti. Vatan qadri juda bilinyapti. Ko‘p o‘zbeklar urushga o‘z xohishi bilan ketayotganini ham eshityapmiz.Imkonim bo‘lsa qaytardim. Lekin 56 yoshli nafaqadagi kasalmand erim va bitta qizim bor. Turmush o‘rtog‘im Chilonzor tumanida Xalq demokratik partiyasi binosida bog‘bon bo‘lib ishlaydi. O‘zbekistonda uyimiz yo‘q. Shuning uchun erim partiya binosi yerto‘lasida yashab yuribdi. Uy qilishga pul topish ilinjida bu yerga ishlashga kelganman.«Vaziyat koronavirus tarqalgandagidek»Sabohat Karimova 5 yildan beri Sankt–Peterburgda yashaydi. O‘g‘lining kontrakt pulini to‘lash uchun pul ishlashga kelgan. — Farzandim jahon tillari universitetiga kirgan. Uning kontarktini to‘layman deb bu yerga kelganman. Yolg‘iz onaman. Istasam ham O‘zbekistonga qaytolmayman. To‘g‘ri, hozir Rossiyada ko‘pchilik vahimaga tushgan. Vaziyat xuddi koronavirus tarqalgandagi holatga o‘xshaydi.«Necha pul bo‘lsa ham chipta olib qaytmoqchiman»Baxtiyor Husanov Moskvada qurilishda ishlaydi. 22 yoshli yigit ikki yildan beri Rossiyada yurganini, ilk imkoniyat paydo bo‘lishi bilan O‘zbekistonga qaytish fikrida ekanini aytdi.— Men Moskvada qurilishda ishlayman. Men uchratgan odamlar xotirjam ishida davom etyapti. Yangi kelayotgan o‘zbeklar ham patent olishga harakat qilishyapti. Lekin qochayotganlar ko‘p. Men ham ketishni reja qilyapman. To‘g‘ri, chipta narxlari ko‘tarilib ketgan, lekin baribir olib ketmoqchiman. Bu yerda qolganimdan ko‘ra O‘zbekistonda yurish menga afzal.«Urushga migrantlar borsin, deydiganlar ham bor»Malika Berdiyeva Moskvada yashaydi. U yerga magistraturada o‘qish uchun 1 oy oldin kelgan.— Moskvada turaman. Bu yerda hozir magistraturani o‘qigani keldim. Kelganimga bir oy bo‘ldi. Urushga safarbarlikka faqat Rossiya fuqarolarini olishyapti. Talabalarga hozircha indashmadi. Rossiyaning o‘zida ham urushni ko‘pchilik qoralayapti. Odamlar orasida alamidan urushga chetdan kelgan migrantlarni olib borishsin, deydiganlar ham uchraydi. Zuhra Abduhalimova, jurnalist"
https://kun.uz/uz/news/2022/09/28/ssv-ozbekistonda-ilk-bor-robot-xirurg-yordamida-murakkab-jarrohlik-amaliyotlari-otkazildi,2022-12-01 20:21:59.074052,"SSV matbuot xizmati O‘zbekistonda ilk bor robot-xirurg yordamida murakkab jarrohlik amaliyotlari o‘tkazilayotgani haqida xabar berdi.«Dunyo futurologlari insoniyat kelgusida barcha og‘ir sohalardagi o‘rnini robotlarga topshirishini bashorat qiladi. Bunday beminnat dastyorlarga ega bo‘lgan mutaxassislar esa asosan ilmiy salohiyatini yuksaltirish bilan band bo‘lishadi. Bu gaplar bir necha yillar avval xuddi ertakdek qabul qilingani rost. Ammo hozirgi taraqqiyot oqimi ana shu «afsona»larni haqiqatga aylantirmoqda. Xususan, 2000 yilda AQShda robot-jarroh yordamida ilk operatsiya amalga oshirilgan bo‘lsa, hozirga kelib dunyo bo‘yicha bunday «temir shifokor»lar soni 5 mingtaga yetdi. Robotoxirurgiya Yevropa davlatlari, Koreya Respublikasi, Yaponiya, Singapur, Turkiya kabi mamlakatlarda onkologiya, urologiya, ginekologiya, gastroenterologiya, umumiy jarrohlik, kolorektal va plastik xirurgiya yo‘nalishlarida rivojlanib bormoqda.Zamonaviy tibbiyotning bu imkoniyatidan unumli foydalanish maqsadida Koreya Respublikasining Meere kompaniyasi tomonidan ishlab chiqarilgan Revo-i rusumli robot-xirurg mamlakatimizga olib kelindi. Shox International Hospital’ga o‘rnatilgan, nafaqat yurtimiz, balki Markaziy Osiyoda ham noyob bo‘lgan ushbu texnologiya olib kelib o‘rnatilganiga bir hafta bo‘lishiga qaramasdan 8 nafar bemor u orqali dardiga davo topdi. Bugun mazkur klinikada Sog‘liqni saqlash vazirligi mutasaddilari, Koreyaning Meere kompaniyasi vakillari, yurtimizdagi ixtisoslashtirilgan ilmiy-amaliy tibbiyot markazlari rahbarlari, bir qator malakali professor-shifokorlar va jamoatchilik faollari ishtirokida o‘zbek tibbiyoti tarixidagi muhim voqea — mamlakatimizda ilk bor robot-xirurg texnologiyasi ish boshlashiga bag‘ishlangan tantanali marosim bo‘lib o‘tdi.Klinika mutasaddilari ushbu innovatsion texnologiya muassasadagi barcha operatsion blok mutaxassislari tomonidan o‘zlashtirilishini maqsad qilgan. Negaki, operatsiyada butun jamoa ishtirok etadi, amaliyot natijasi va bemor salomatligi har bir xodimning kasbiy mahoratiga bog‘liq. Keyinchalik esa bu mutaxassislar yurtimizdagi boshqa hamkasblari bilan o‘z tajribalarini bo‘lishadi», deyiladi Sog‘liqni saqlash vazirligi xabarida.Zarifxo‘ja Bahodirxonov — O‘zbekistonda ilk bor robot-jarrohga operatorlik qilgan onkoxirurg. Mutaxassis zamonaviy xirurgik texnologiyalar bo‘yicha Italiya, Germaniya, Xitoy va Turkiyaning nufuzli klinikalarida tajriba orttirgan. Xususan, Sog‘liqni saqlash vazirligi ko‘magi bilan aynan Revo-i robot texnologiyasi bo‘yicha Koreyada ikki marta malaka oshirib kelgan.«Bizda shu paytgacha jarrohlik amaliyotlari odatiy kesish va laparoskopik usullarda o‘tkazilgan. To‘g‘ri, laparoskopik operatsiyalar ham kesishlarsiz, vizual imkoniyatlardan foydalangan holda amalga oshiriladi. Bu usulda shifokor jarrohlik stoli oldida turib, operatsiya paytida ishlatiladigan asboblarni bevosita qo‘li bilan ushlab, qarshisidagi monitorga qarab, ish olib boradi. Robot yordamida bajariladigan operatsiya chog‘ida  esa jarroh konsoldagi qulay stulda, barcha diqqatini operatsiyada jamlash imkoniyati bo‘ladigan sharoitda o‘tiradi. Robotning jarrohlik asboblari kichik o‘lchamli bo‘lib, inson qo‘liga qaraganda ancha katta diapazonda egilib, aylana oladi.Robot-xirurg yordamida bajariladigan onkologik amaliyotlar o‘simta yana takrorlanmasligi uchun uni butunlay olib tashlashi, asab tugunlariga va bemor hayoti uchun muhim bo‘lgan boshqa organlarga ta’sir qilmasligi, minimal qon yo‘qotish bilan kechishi, bemorning amaliyotdan keyingi tiklanishi hamda butkul sog‘ayishini tezlashtirishi bilan katta ahamiyatga ega», — deydi Z.Bahodirxonov.Mutaxassislarning ta’kidlashicha, O‘zbekistonda robotoxirurgiyaning taraqqiy etishi ikki omilga bog‘liq. Birinchisi — texnologiyani boshqara oladigan mutaxassislar tayyorlash bo‘lsa, ikkinchisi — mamlakatimiz tibbiyotida robotlar sonini orttirish. Bu borada dastlabki qadam tashlandi. Endigi vazifa — robot bilan birga operatsiya qiluvchi ko‘p sonli xirurglar zaxirasini shakllantirish. Shunda bu innovatsion texnologiya onkologiya va onkourologiya yo‘nalishlaridagina emas, milliy tibbiyotning barcha jabhalarida faol qo‘llanila boshlaydi."
https://kun.uz/uz/news/2022/09/28/jiyanlarim-yoshligini-sarflagan-uy-joylar-ularni-davolatishga-sotildi-bir-oila-boshidagi-cheksiz-kulfatlar,2022-12-01 20:22:00.562372,"Andijon viloyatidagi bu oilada uch o‘g‘il voyaga yetgan. Turmush tashvishlari tufayli Rossiyada rizqini terishga majbur yigitlarning uchalasi ham bugun taqdir taqozosi bilan yarimjonga aylanishyapti. Ularning taqdiridan xavotirda yashayotgan keksa amakilari bu haqida shunday hikoya qiladi:“Ukam qandli diabet bilan og‘riydi, ayoli yaqinda o‘t qopini oldirish uchun operatsiyani boshdan kechirdi. Lekin ularning farzandlari duch kelgan tashvishga qarab turolmayman. O‘rtancha jiyanimda saraton kasalligi aniqlanib, o‘z yurtimizda davolanishning imkoni yo‘qligini aytishdi. Uni Hindistonda davolatish uchun xorijlik mutaxassislarga tekshirtirib ozgina umidimiz uyg‘onganda to‘ng‘ich jiyanimga jigar sirrozi tashxisi qo‘yildi. Bu operatsiya ham murakkab bo‘lganligi uchun xorijda qilinar ekan. Ularni shu kungacha davolatish uchun aka-ukalarga atab qurilgan uylar-u, olingan yerlar hammasi sotilib ketdi. Holbuki, jiyanlarim yoshliklarini shu uylarni qurish, to‘y qilish kabi orzu-havaslar bilan Turkiyada, Rossiyada og‘ir mehnatda o‘tkazishgan edi”, - deya o‘kinadi bemorlarning yaqini.Xurshidbekning dardga chalinganidan qayg‘uga tushgan oilaning boshiga yana bir musibat tushadi. Katta farzand Sherzodbek jigar sirrozi bilan og‘rib vatanga qaytadi.“Ota-onamga ukamning dardi yetib ortardi – ularga aytishni ep bilmay yuraveribman. Oxiri qon qayt qila boshlaganimdan keyin o‘zi xasta ukam meni kasalxonaga olib bordi.Shifokorlar jigar ko‘chirish operatsiyasi kerakligini aytishdi. Menga kenja ukam donor bo‘lmoqchi. Oilamizda yakka-yu yagona sog‘lom odam, xorijda ishlab hammamizni boqib turgan shu ukam edi. Endi uyam yarimjon bo‘lib qolyapti”, - deydi Sherzodbek.Aka-ukalarning ham ikki nafardan farzandlari bor. Butun boshli oilaning a’zolari dard bilan sinalayotganiga, ularning sabr va shukr bilan boshdan kechirayotganlariga befarq qarab bo‘lmaydi. Insonlar qo‘lidan keladigan yaxshilik sabab uch zabardast o‘g‘lon o‘sgan oila parokanda bo‘lmasligiga ishonamiz.Sherzodbek va Xurshidbek Boltaboyevlarga oid ma’lumotlar:Humo: 9860 2466 0175 3733 Sherzodbek Boltaboyev nomidaViza: 4817 7601 3628 3839 qarindoshi Ilhom Umarov nomidaManzil: Andijon viloyati, Asaka tumani, Qo‘rg‘ontepa mahallasi 18-uy."
https://kun.uz/uz/news/2022/09/27/saudiya-arabistoni-haj-va-umra-vaziri-ozbekistonga-keldi,2022-12-01 20:22:01.997057,"Mehmonlarni prezident Shavkat Mirziyoyevning davlat maslahatchisi Muzaffar Komilov, Din ishlari bo‘yicha qo‘mita raisi Sodiqjon Toshboyev, O‘zbekiston musulmonlari idorasi raisi, muftiy Nuriddin Xoliqnazarov va ikki mamlakat elchilari kutib oldi. Shuningdek, O‘zbekistonning milliy turistik operatori «Asialuxe Travel» kompaniyasi rahbariyati ham delegatsiya vakillarini iliq qarshi oldi.Ma’lumki, so‘nggi yillarda haj kvotalari soni 10 mingdan oshgan bo‘lsa, umraga boruvchilar uchun esa kvotalar butunlay bekor qilindi.Saudiya Arabistoni Haj va Umra vazirining tashrifi ham bu boradagi hamkorlikni kengaytirish hamda yangi ufqlarni ochishni maqsad qilgan. Shuningdek, tashrif O‘zbekiston va Saudiya Arabistoni Podshohligi o‘rtasidagi hamkorlik munosabatlarini takomillashtirish, ayniqsa, diniy-ma’rifiy, ilmiy-tadqiqot, turizm, transport sohasidagi aloqalarni mustahkamlashga xizmat qilishi kutilmoqda.Bundan tashqari, haj va umra safariga boruvchi ziyoratchilarga xizmat ko‘rsatish sifatini oshirish, mamlakatdagi ilmiy markazlar bilan yaqin hamkorlikni o‘rnatish kabi muhim masalalarni ham ko‘rib chiqish ko‘zda tutilgan.Saudiya Arabistoni delegatsiyasi vakillari tashrif davomida O‘zbekiston musulmonlari idorasi, Din ishlari bo‘yicha qo‘mita, manfaatdor vazirlik va idoralar rahbarlari bilan muzokaralar o‘tkazishi nazarda tutilgan."
https://kun.uz/uz/news/2022/09/27/oyga-toldiruvchi-taqdirlar-vazir-orinbosarligidan-qariyalar-uyigacha,2022-12-01 20:22:03.423072,"Ishonchimiz komilki, ko‘rsatuv qahramonlarining taqdirlari bilan tanishish ota-onasi hayot bo‘lgan, qolaversa farzand ham tarbiyalayotgan barcha vatandoshlarimiz uchun foydali bo‘ladi.Agar mavzu sizga taalluqli emasdek tuyulgan bo‘lsa, siz ota-onangizga hamma sharoitni muhayyo qilib qo‘yganman deb hisoblasangiz, unda siz uchun xursandmiz. Faqat bir narsani aytishni istardik: inson keksayganida mehrga muhtojligi ortadi, mehr ko‘rsatish esa chiroyli uy qurib berish, eng yaxshi yeguliklar va kiyimlarni olib berishdan iborat emas. Eng asosiysi, ota-onalarimizga ko‘proq vaqt ajratishga, ular bilan samimiy va dildan suhbatlashishga intilaylik."
https://kun.uz/uz/news/2022/09/27/qiz-bola-ham-farzandmi-onasining-taqdiri-boshiga-tushgan-qiz-hikoyasi,2022-12-01 20:22:04.938869,"— Bolaligim ertaklardagidek o‘tgan deyolmayman. Baxtim to‘kis bo‘lgan, deyishdan ham yiroqman. Ayta oladiganim — onam bor edi. Dardkashim bor edi. Himoyachim — ukam bor edi. Ularning borligi o‘zi bir baxt ekanligini tushunib yetyapman, — deya o‘z hikoyasini boshladi Madina (ism o‘zgartirilgan).Yoshligimda onamga juda rahmim kelardi. Tunni tun, kunni kun demay ishlar edi. Otamning nima ish qilishlarini hatto bilmasdim. Bilganim — uzoq vaqt yo‘q bo‘lib ketardi. Oddiy qilib aytganda, biz otamni juda kam ko‘rardik.Onam bozorda piyoz sotardi. Barmoqlarining atroflari qorayib ketardi. Yig‘lab-yig‘lab tirnoqlarini olib qo‘yardim. Yig‘laganimni bildirmaslik uchun boshimni egib olardim. O‘sha damlarda otamni yomon ko‘rib ketardim, onamga shunaqangi ichim achishardiki, buni ta’riflab berolmayman. Topgan pullaridan kvartira haqini to‘lar, bizlarni kiyintirar, yedirib-ichirar edi.Og‘ir mehnatdan, otamning sitamlaridan ham men buni keyinchalik bilganman, onam juda ezilib, qarib ketgandi. 7 akasi va 3 opa-singillari bor edi. Tog‘alarim o‘ziga to‘q, badavlat odamlar edi. Bizlarni boqish, ro‘zg‘or tebratishdan qiynalib qolgan vaqtlari oyimga savol berdim:— Nega tog‘amlar boy-badavlat, nega bizga yordam bermaydi, nega xolalarim kelishmaydi?Shunda onajonim:— Qizim bu dunyo — bir kam dunyo, — dedilar. — Katta bo‘lsang tushunasan.— Otam nega kam keladilar?— Ularning ishlari ko‘p.— Nega bizga pul bermaydi?— Adajoning savob qilish uchun ketgan.Shu tariqa kunimiz o‘tardi...Biz katta bo‘ldik, ukam onamning yoniga tushdi. Yordam berish uchun bozorda yuk tushirar, tarvuz sotar edi. Akam esa unchalik yordam bermasdi. Otam haqida hali ham ko‘p narsa bilmasdim. Chunki onam otamni judayam kuchli himoya qilardilar. Bizlarga hech yomonlamas, urishib qolsalar ham bildirmas edilar.Kunlarning birida otam yana keldi. Onam hech nima bilmagandek kutib oldilar.Men «dada, qayerda yurasiz, nega bizdan xabar olmaysiz, hech narsa olib kelmaysiz?» — deb so‘radim.Shunda onam yuzimga bir shapaloq tushirib, «otang bilan bu ohangda gaplashma, senga bu huquqni hech kim bermadi», dedilar.Shu kuni onamdan judayam xafa bo‘ldim. Keyinchalik bilsam, bechora onam otamning xiyonatlarini ko‘tarib, o‘zlari azoblanib yurgan, shuning dardida qarigan ekanlar. Otam boshqa ayolga uylanib olganini onam hech qachon aytmaganlar. Katta qiz bo‘lganimda bilib qolganman.Juda ko‘p ijara uylarda turdik. To‘qqiz yil deganda onam uy oldilar. Akamni uylantirdilar, meni turmushga berdilar. Shuncha qiyinchilik ko‘rdilar-u, kelindan yolchimadilar. Bu orada farishtadek qizalog‘im dunyoga keldi.Onalik hayoti butunlay boshqacha bo‘lar ekan. Onamni ona bo‘lib tushundim, deb o‘ylagandim. Yo‘q, hali tushunishim kerak bo‘lgan narsalar ko‘p ekan.Onam insultga chalinganida ham yonida otam yo‘q edi. Onam omonatini topshirgan kunlari bu xabarni eshitgan otam ham yuragi yorilib vafot etdi. Umr bo‘yi onamning yonlarida turmagan edilar. Hech bo‘lmasa qabrda yonma-yon bo‘lishdi...Qizalog‘im 5 oylik edi o‘shanda. Hali bu yo‘qotishlardan o‘zimga kelmagan edim. Qaynonam, ota-onasiz yetimcha kelin kerakmas, deb quvib yubordi. Erim esa chet elda edi. Qaytib kelganidan so‘ng onasi aytgan qizga uylandi. Men ana endi onamning haqiqiy ahvoliga tushgan edim. Chaqalog‘im bilan uysiz, boquvchisiz qolgandim. Men onamni endi tushuna boshlagan edim.Ota-onamning o‘limi bizga juda katta yo‘qotish bo‘ldi. Ukam chidolmay ichkilikka berildi. Akam o‘z oilasi bilan bo‘lib bizni unutdi. Ukam va men qizalog‘im bilan uyimizga sig‘masdik. Kelinoyim har kuni akamni qayrardi. Keyin akam bizni uydan haydab, ko‘chaga chiqarib qo‘yardi. Hali tog‘amnikiga, hali xolamnikiga borib qornimizni to‘qlagan vaqtlarimiz bo‘lardi. Ukam ishlagan pullarni akam olib qo‘yardi. Bunday sargardonlikda ortiq yasholmasdik. Ukam meni Toshkentga jo‘natib, o‘zi ishlab menga yordam bera boshladi.Ukam menga telefon qilib, «onamni sog‘indim, opa, uyga kel», derdi. Lekin akam borishimga ruxsat bermasdi. Juda qiynalib ketdim. Qizalog‘imni bag‘rimga bosib ishga tushdim. Idish-tovoqlarni yuvar edim. Qizim uyda yolg‘iz qolardi, hech kimni tanimayman, bilmagan joyimda o‘z o‘rnimni topish uchun ishlay boshladim. Halol ishlab, farzandimni halol boqdim.Ukamning avtohalokatga uchraganini eshitib, yurolmay qoldim. Yetib borgunimcha omonatini topshirib bo‘libdi...Baqirdim, dod dedim, lekin kech, ukajonim endi qaytmaydi. Qancha aytgandi-ya, bechora ukam, «opa, yolg‘iz bir o‘zim qolib ketdim, o‘lib qolaman», deb. Gaplarini eslab battar ezildim.Ukamni uylantirish uchun qancha xonadonga bordik, ammo hech kim qizini bermadi. Ota-onasi yo‘q insonga qizimizni bermaymiz, dedi. Yoshgina ukajonim hayotda na bir yayrab yashadi, na farzandli bo‘ldi, na baxt nimaligini his qildi. Hech nima ko‘rmay o‘tib ketdi dunyodan.Janozasi kuni ayollar ukamning o‘rtoqlariga yor-yor aytinglar, chimildiq ko‘rmay ketdi, hech bo‘lmasa yor-yor aytish kerak, deyishdi. Hech biri aytolmadi, yig‘lashdan nariga o‘tolmadi...U ketdi. Butunlay yolg‘iz, himoyasiz qoldim. Endi kimga suyanaman, derdim.Ukamni ko‘mib kelgan kunimiz meni ko‘chaga chiqazib qo‘yishdi. Nima sabab, xatom nimaligini bilmas edim. Ma’rakalarini o‘tkazib, yana Toshkentga keldim.Akam barcha narsani, mashina, hatto onam qiynalib olgan uyni ham sotib, kelinoyimning uyiga borib yashadi. Tuzalmas dardga yo‘liqqan ekan, ko‘pga bormay vafot etdi. Lekin hamma narsamizni, uyimizni yo‘q qilib ketdi. Men esa 10 yildirki Toshkentda ijarama-ijara sarson bo‘lib yuribman. Yaqinlarim, ukam, onamsiz juda qiyin. Onajonim azobini boshimdan o‘tkazyapman.Farzandimni yolg‘iz ijarada yashab katta qilyapman. Otasi tirik bo‘la turib, qizimning otasiz katta bo‘layotgani hammasidan ko‘proq azoblaydi meni. Qaynonam va erimning «qiz bola ham farzandmi?» deyishlari hamon qulog‘im ostida. Ular haqida eslashni istamayman.Baxtsiz onaning baxtli farzandlari bo‘lishi mumkinmi?Shahnoza JUMAQULOVA, psixolog:«Yolg‘izlik — yolg‘iz onaning hayotini zaharlaydigan asosiy muammolardan biri, majburan ajrashgan taqdirda ham, bolalarni otasiz tarbiyalash oson bo‘lmaydi. Yolg‘iz onaga ma’naviy va jismoniy yordam, yaqinlarning daldasini his qilmaslik, jufti bilan bolalar muammolari bo‘yicha maslahatlashish imkoniyatining endi yo‘qligi ayolni qattiq shikastlaydi va uni depressiv holatga keltiradi».Bunday holatlarda nima qilish kerak?«Eng avvalo, muammodan qochmaslik kerak. «O‘ziga va bolasiga rahm ko‘zi bilan qarash, real hayotni boricha qabul qilmaslik vaziyatni yanada yomonlashtiradi. Muammodan aybdorni emas yechimni qidiring. Qo‘lingizdan kelgan imkoniyatingizni hisobga olib, biror ishni boshlang.Tegishli davlat idoralariga murojaat bilan chiqing. U yerdan yolg‘iz onalarga ajratilgan imtiyozlar haqida ma’lumot oling. Hayot davom etadi. Hozirgi vaqtda nima qilib vaziyatdan chiqa olasiz? Chetdan o‘zingizga maslahat bering. Hissiyotlarga berilmasdan, muammoni hal qilishning qator rejasini yozib chiqing.Ikkinchi qadam — ijobiy tomonlarini topish. Hozirgi holatingizning sizga foydali tomonini o‘ylab ko‘ring. Sizning ahvolingizda nafaqat salbiy, balki ijobiy tomonlarni ham ko‘rishni o‘rganish muhimdir.Uchinchi bosqich — faol harakat. Qo‘rquv harakatni to‘xtatadi, harakat qo‘rquvni to‘xtatadi! Ushbu qoidani unutmang va faol bo‘ling. Yolg‘iz ayollardagi yana bir muammo «aybdorlik hissi». «Farzandini otasidan mahrum qilgani», «oilani saqlay olmagani», «bola taqdirini yomon hayotga mahkum qilgani» kabi ayblovlar yolgiz ayolning ich etini yeya boshlaydi. Qolaversa, har kuni u o‘zini yanada aybdor his qiladigan turli kundalik vaziyatlarga duch keladi: puli yetarli bo‘lmagani yoki o‘z vaqtida maktab vazifalarini qildirolmagani, bog‘chadan vaqtida olib ketmagani va boshqa shu kabi aybdorliklar endi ayolda hayotga qo‘rquv va xavotirni sola boshlaydi.Aybdorlik tuyg‘usi ayolni tobora asabiylashtiradi zavqini yo‘qotadi. U bola haqida keragidan ko‘ra ko‘proq qayg‘uradi, doimo g‘amxo‘rlik qiladi, barcha qiyinchiliklardan himoya qilishga urinadi va uning barcha istaklarini bajarishga harakat qiladi.Natijada, bu bolaning haddan tashqari yordamga muhtoj hamda munosabatlar qaramligiga moyil bo‘lib o‘sishiga olib keladi. Bundan tashqari, u onaning «og‘riqli nuqtalari»ni juda tez bilib olib, ularni o‘zi bilmagan ravishda bolalarining manipulyatsiyasi uchun ishlata boshlaydi.Ayol ko‘pincha muammo otaning yo‘qligida va bolani nimadan mahrum qilganida emas, balki uning psixologik holatda ekanligini tushunmaydi: o‘zini aybdor his qilish va pushaymonlik hissi.Qanday qilib aybdor odam baxtli bo‘lishi mumkin? Albatta yo‘q. Baxtsiz onaning baxtli farzandlari bo‘lishi mumkinmi? Ayol o‘z aybini to‘ldirishga harakat qilib, bola uchun o‘z hayotini qurbon qilishni boshlaydi. Bunday holatda nima qilish kerak bo‘ladi?O‘z aybingizni asoslab vaziyatni tahlil qiling! O‘zingizga savollar bering: «Mening aybim nima?», «Uni to‘g‘rilashim mumkinmi?», «Qanday qilib?». Javoblaringizni yozing va o‘qing. O‘ylab ko‘ring, sizning aybingiz qanchalik oqlanadi, hozirgi vaziyatga nechog‘lik real va mutanosib? Shu savollar asosida o‘zingizga real javoblar bering.Siz nafaqat o‘zingiz, balki farzandingiz oldida ham baxtli bo‘lishga mas’ulsiz! U baxtli bo‘lishni sizdan o‘rganadi. O‘zingizni atrof bilan solishtirmang. Ozgina bo‘lsa ham erishgan, erishayotgan yutuqlaringiz sizga olib kelayotgan natijalarga diqqat qiling.Charos Mannonova suhbatlashdi."
https://kun.uz/uz/news/2022/09/27/korinmas-odam-choponlarni-xonavayron-qilyapti-iib-murojaatni-bosti-bosti-qilish-bilan-ovora,2022-12-01 20:22:06.440287,"Kun.uz holatni o‘rganish maqsadida Paxtachi tumanida bo‘ldi.Go‘ro‘g‘li mahallasida yashovchi Sherali Egamberdiyev chorvachilik ortidan ro‘zg‘or tebratadi. U biz bilan suhbatda 2021 yilning 7 dekabr kuni qo‘rasidan 20 ta qo‘y o‘g‘irlab ketilganini ma’lum qildi.Cho‘pon erta turib qo‘ra atrofida begona oyoq izlarini ko‘rgan. Hodisa joyiga yetib kelgan profilaktika inspektorlari tuman sharoitida ekspertiza qilish yoki iz oluvchi itlari yo‘qligi aytgan. Shu sababli izlar ustiga plyonka tashlab qo‘yishni tayinlagan. Voqeadan uch kun o‘tib Samarqand viloyatidan mutaxassislar yetib borganida esa, izlardan asar ham qolmagan.Sherali akaning turmush o‘rtog‘i Lobar Qosimova sakkiz-to‘qqiz oy davomida murojaat qilmagan tashkilot qolmadi hisob. Lobar opaning aytishicha, viloyat hokimining sayyor qabuliga murojaat qilish uchun borganida, u Paxtachi tuman ichki ishlar bo‘limi tomonidan to‘xtatib qolingan. Hatto uning qo‘lida Paxtachi tuman IIB boshlig‘i Muxtor Ahmedovning jinoyatni 15 kuni ichida ochib beraman, deb yozilgan tilxati ham bor.Biroq natija o‘sha-o‘sha!Darvoqe, bu birgina holat emas. Ushbu xonadondan chamasi ikki kilometr naridagi qo‘radan ham 2021 yilning mart oyida 26 ta qo‘y o‘g‘irlangan. Chorva egasi Sabohat Obloqulova murojaat qilinganidan bir oy o‘tib, IIB xodimlari o‘rganish uchun kelganini aytmoqda.Sabohat opa gumondor haqida ichki ishlar idoralariga ma’lum qilgan. Gumon qilishiga yetarlicha asoslari ham borligini aytmoqda. Qizig‘i, ikki oila ham bir odamdan gumon qilmoqda. Chunki uning oyoq izlarini ertasi kuni qo‘ra atrofida ko‘rishgan, qolaversa, bir kun avval uylari atrofida ham uni ko‘rishgan. Hududdagi uylarning joylashuviga e’tibor qiladigan bo‘lsak, begona kishi bejizga birovning xonadoni yoki qo‘rasiga yaqinlashmaydi. Yalanglikda begonani payqash juda ham oson.2020 yilning noyabr oyida Sarvinoz Eshqobilovaning besh bosh qoramoli ham o‘g‘irlangan. Biroq u mollar ham topilmagan.E’tibor qiladigan bo‘lsak, uchta jinoyat ham ko‘pi bilan ikki-uch kilometr radiusda sodir etilyapti.Murojaatchilar bilan suhbatlasha turib, ularning og‘ir vaziyatga tushib qolganini payqadik. Qishloq sharoitida beshtalab qoramolning yo‘qolishi, yigirmalab qo‘y-echkilarning qo‘radan o‘g‘irlanishi bu oilalarni tushkunlikka tushirgan. Chorvadorlarning ko‘z tikkani shu chorvasi bo‘lgan. Mol achchig‘i bilan yuqori idoralarga arz qilishganda, har safar IIB qarshiligiga uchrayapti.Xuddi shunday vaziyatga 2020 yilning yanvarida Mirishkor tumanida guvoh bo‘lgandik. Deyarli kunda-kunora Pomuq qishlog‘ida o‘g‘irlik sodir etilgan. Mirishkorlik o‘g‘rilar har qanday izquvar va zamonaviy texnologiyalarni ham dog‘da qoldiradigan professional yoki «ko‘rinmas odam», degan xayolga borgandik. Buni qarangki, Kun.uz surishtiruvidan bir kun o‘tib o‘g‘rilar qo‘lga olingandi.Samarqand viloyati ichki ishlar boshqarmasi yuqoridagi holatlar bo‘yicha jinoyat ishi ochilgani va tezkor surishtiruv harakatlari olib borilayotganini ma’lum qildi.Paxtachi tumani ichki ishlar bo‘limi boshlig‘i Ahmedov Kun.uz jurnalisti surishtiruvidan xabardor. Shu sababli Lobar Qosimova bilan yana suhbatlashib, uch kun muddat ichida qo‘ylarni topib berishga va’da beribdi. Evaziga surishtiruvni chiqarmaslikni so‘ragan. Qolgan ikki jabrlanuvchiga bunday va’da berilmaganiga qaraganda, jinoyat vaqt o‘tgani sari unutilyapti. Ichki ishlar bo‘limi nazdida, albatta.Umid qilamizki, Paxtachidagi “ko‘rinmas odam” ham tez orada qo‘lga olinadi. Qachonki, ichki ishlar bo‘limidagilar va’dabozlikdan tiyilib, “bosti-bosti” qilishga zo‘r berishni to‘xtatsa. O‘z ishi bilan shug‘ullansa. Isomiddin Po‘latov,
Kun.uz muxbiri
Tasvirchi va montaj ustasi: Faxriddin Hotamov."
https://kun.uz/uz/news/2022/09/26/bu-islohotni-shu-sharmandalarsiz-amalga-oshiraylik-toshkentda-tezlikni-pasaytirish-masalasi-qanday-aks-sado-berdi,2022-12-01 20:22:07.978586,"Toshkent IIBB Yo‘l harakati xavfsizligi boshqarmasi boshlig‘i o‘rinbosari Sherzod Nosirov xalq deputatlari poytaxt kengashining 16 sentabrdagi sessiyasida Toshkentning ayrim ko‘chalarida eng yuqori tezlikni 60 km/soatgacha cheklash taklifi bilan chiqish qilgan.Gazeta.uz saytining sessiyadan qilgan reportajiga ko‘ra, deputatlarning bir qismi bunga qarshi chiqqan, boshqalari esa bu chora samaradorligiga shubha bildirgan.Alalxusus, taklif qabul qilinmagan, shu sababli kengash ushbu masalani ko‘rib chiqishni keyingi sessiyaga qoldirgan.Bu hol ijtimoiy tarmoqlarda qattiq tanqid ostiga olingach, Xalq deputatlari Toshkent shahar kengashi rasmiy munosabat bilan chiqish qildi.Kengash munosabatida deputatlar tomonidan mazkur taklif rad etilmagani, xalq deputatlari Toshkent shahar Kengashining navbatdagi sessiyasi muhokamasiga qayta kiritish to‘g‘risida qaror qabul qilingani ma’lum qilinadi.Munosabatda «Hurmatli blogerlar» so‘zi qo‘shtirnoq ichiga olinib, masalani shov-shuv qilgan blogerlar hurmatga loyiq emasligi ham pisanda qilingan.Xo‘sh, deputatlar nimaga qarshi bo‘lishdi?O‘zi, bunday olib qaralsa masalani chuqur muhokama qilishga ehtiyoj yo‘q. Belgilangan tezlik 10 km/soatga pasaytiriladi. Toshkent shahar IIB YHXB boshlig‘i o‘rinbosari barcha vajlarni sanab o‘tgan.«Biz tezlikni 70 km/soatdan 60 km/soatgacha kamaytirish masalasiga ustuvor ahamiyat qaratishimiz kerak. Yo‘llarda o‘lim holatlarining oldini olamizmi yoki mashinalarni tezlikda harakatlantirishni tanlaymizmi? Takror aytaman: inson hayoti bebaho, tezlikni pasaytirish orqali odamlar hayotini saqlab qolsak, bu katta yutuq bo‘ladi. Bu o‘nlab, yuzlab insonlar hayotini saqlab qoladi», — degan Sh.Nosirov.Uning «agar biz tezlikni kamida 10 km/soatga pasaytirsak, o‘limlar sonini nisbatan kamaytirishimiz mumkin», — deganiga javoban zaldan norozi ovozlar eshitilgan.Deputat Murodxon Jo‘rayev komissiyaning avvalgi yig‘ilishida tezlikni kamaytirishga qarshi chiqqanini aytadi.«Avariyalarda 70 km/soat tezlik bo‘lmaydi. 70 km/soat — shusiz ham past tezlik. Bu avariyalar 100 km/soat, 150 km/soat tezlikda, yo‘l harakati qoidalari buzilgan holda sodir bo‘ladi. Hayot shiddat bilan rivojlanmoqda, biz esa tezlikni sekinlashtirmoqchimiz. Hozir mashinalarning sifati avvalgidek emas. «Jiguli», «Volga» va «Moskvich»lar zamoni o‘tdi. Hozirgi mashinalar zamonaviy va innovatsion [mexanizmlarga] ega», — degan u.Deputatga ko‘ra, tezlik 60 km/soat qilib belgilanishi korrupsiyaga olib keladi. Ertaga juda past tezlik uchun ham haydovchilar jarimaga tortiladi. Jarimalarni tekshirishda korrupsiya holatlari aniqlanishi mumkin. Men bu taklifni qo‘llab-quvvatlamayman, degan u.Fanlar akademiyasi Tarix instituti direktori o‘rinbosari Azamat Ziyo yomg‘ir paytida barcha harakat ishtirokchilari tezlikni pasaytirishi hamda tirbandlik yuzaga kelishini ta’kidladi.«Demak, gap faqat tezlikni kamaytirish haqida emas. Eski shaharni olaylik… Menimcha, bu yerda piyodalarning ham hissasi katta. Tezlikni soatiga 60 km.ga kamaytirish qanchalik yordam berishini bilmayman», — degan u.O‘zini tanishtirmagan deputatlardan biri esa yoshi kattalar 60 km/soat tezlik chegarasini saqlab qolishi mumkinligini, ammo «yoshlar katta tezlikda haydashi, ularni 60 km/soat tezlik bilan tuzatib bo‘lmasligi»ni aytgan.Blogosferada bu qanday aks-sado berdi?Sessiyada ko‘rilgan masala va qabul qilingan mujmal qaror ijtimoiy tarmoqlarda katta rezonans keltirib chiqardi. Ayrim foydalanuvchilargina deputatlar to‘g‘ri qarorga kelishganini aytgan, ammo bu mavzuda xorijiy tajribalarni allaqachon O‘zbekistonda ham joriy etish kerakligi haqida aytib keladigan jurnalistlar va blogerlar deputatlarning qarorini qoralagan.Bloger DavletozUz shunday yozadi:«Na jamoat transportida, na piyoda yuradigan odamlar, jumladan, shahrimiz deputatlari qaror qabul qilsa shunaqa bo‘ladi. Vaholanki, Toshkent ko‘chalari allaqachon o‘lim trassalariga aylanib bo‘ldi».Nikita Makarenko esa qarorni deputatlar tasdig‘isiz qabul qilish kerakligini ta’kidlagan:«Barcha olimlar va xalqaro tashkilotlar tezlikni 10 km/soatga kamaytirish ham piyodalar jarohatlanishini 30 foizga kamaytirishini isbotlagan.Kengashdagilar, siz zarracha achinmaysiz. Chorrahalarda bosib ketilgan bolalarning qoni qo‘llaringizdan pastga tomadi, oyoqlaringizga sachraydi, ish haqlaringiz evaziga sotib olgan «Mersedes Gelendvagen»laringiz shinalariga oqadi.Hurmatli O‘zbekiston rahbariyati, iltimos, kelinglar, ushbu muhim islohotni shu sharmandalar ishtirokisiz amalga oshiraylik!»Harvard universiteti ilmiy tadqiqotchisi Botir Qobilovning fikri:«Aslida, Toshkent kabi zich shahar ichida 60 km/soat ham katta tezlik, undan ham pastroq bo‘lishi kerak. 21-asrda inson hayotining qadri bor jamiyatlarda bu haqda hech qanday bahs va munozaralarga o‘rin qolmagan.Deputatlarning fikriga ko‘ra, hayot juda tez oldinlab ketayotgan ekan va biz esa uni sekinlashtirmoqchi ekanmiz. Kechirasiz, nima? Ko‘chadagi o‘limlarni tezda to‘xtatish o‘rniga, bolalarimizni maktabga kuzatayotganda uyga qaytib kela olarmikan degan qo‘rquvlarni kamaytirish o‘rniga bu kabi demagogiya bilan yana qachongacha shug‘ullanamiz?!»Jurnalist Shuhrat Shokirjonov masala kelgusida qay tariqa hal qilinishi hajv ostiga olgan:«Qayta kiritsa qabul qilasizlarmi? O‘zi masala bitta ediyu? 70 km/soatni 60 km/soat qilish? Ikki-uch haftada fikrlaring o‘zgarib qolib, 60 km/soatni qabul qilasizlarmi? Yoki masala sessiya muhokamasiga qayta kiritilsa, tezlikni 70 ligicha qoldirasizlarmi? Unda rad etgan bo‘lasizlar-ku baribir? Yoki GorGAIning zamiga «senikiyammas, biznikiyammas — 65!» deb qo‘l tashlashasizlarmi?»Jurnalist va bloger Eldor Asanovga ko‘ra, deputatlar va aksar odamlarning noto‘g‘ri fikrda ekanligiga sabab ilmga hurmat yo‘qligida:«Bunday sharmandali holatlar-u, har bir og‘zi bor o‘zini ekspert deb o‘ylashining sababi oddiy — ilmga hurmat yo‘qligida. Odamlarimizda, hatto ziyolilarimizda, siyosatchilarimizda ilm-fan bilan hisoblashish, olimlarning tadqiqotlariga ko‘z qirini tashlab qo‘yish odati yo‘q, shu turishi ham tarixni/tilni/siyosatni/urbanistikani yetarli darajada bilaman, deb bosaverishadi. Tezlikning tushirilishi avariyalar soniga va o‘lim xavfiga bevosita ta’sir qilishi haqida ko‘p ilmiy tadqiqotlar olib borilgan. 80 km/soat tezlikdagi harakat chog‘ida avariyada jarohat olish ehtimoli 69 foizni, jiddiy jarohat olish ehtimoli 52 foizni tashkil qiladi. Ba’zilar o‘ylaganday, 10–20 km — kichik farq emas. Tezlikka 1 km/soat qo‘shilishi jarohat xavfini 4-5 foizga oshiradi. Tezlikning 10–20 km.ga tushirilishi esa, aksincha, xavfni bir necha barobar kamaytiradi. Tormoz yo‘li qanchalar o‘zgarishini (zarur bo‘lganda mashinani to‘xtatish tezligini) hisoblab chiqsangiz, bunday tezlikda o‘lim bilan tugaydigan YTH xavfi amalda yo‘q bo‘lishini ko‘rasiz».Toshkentlik trevel-ekspertlardan biri boshqa yirik shaharlar bilan taqqos keltiradi:«Toshkent shahri ichida maksimal ruxsat etilgan tezlik tushirilmaydi. Toshkent hokimi qarorni imzolabdi.Shu voqealar bilan bir vaqtda Almati shahrida 2025 yildan shaharning tartibga solingan magistral ko‘chalarida hamda mahalliy va tuman ahamiyatiga ega yo‘llarida tezlik 30–50 km/soat qilib cheklanishi haqidagi hujjat tasdiqlandi. Rivojlangan davlatlarning megapolislarida hattoki 60 km/soat ham — allaqachon ruxsat etilmaydigan tezlik. Chunki u piyodalar uchun o‘lim xavfini keltirib chiqaradi».Ma’lumot uchun, bugungi kunda eng maksimal tezliklar:Aslida o‘zimizda ham shaharlarning ayrim ko‘chalarida tezlikni chegaralash yangilik emas. Masalan, Navoiy shahrining bir qator markaziy ko‘chalarida tezlik 50 km/soat qilib chegaralangan.Yirik shaharlarning piyodalar gavjum markaziy qismlarida tezlikni keskin chegaralash yo‘ldagi o‘limlar sonini kamaytirishi haqida urbanistika yo‘nalishida yozuvchi jurnalistlar va blogerlar tinmasdan chiqish qilishadi.Barcha maktablar, bog‘chalar, oliy va o‘rta maxsus o‘quv yurtlari hamda savdo markazlari va xiyobonlar oldida ham tezlikni 30 km/soat qilib belgilash ishiga ham yetarli e’tibor qaratilmayapti.2021 yil davomida O‘zbekiston yo‘llarida sodir etilgan yo‘l-transport hodisalari ilmiy-amaliy tahliliga e’tibor berilsa, eng ko‘p qoidabuzarliklar aynan belgilangan tezlikni oshirish ortidan kelib chiqqani ma’lum bo‘ladi.Eslatib o‘tamiz, prezident Shavkat Mirziyoyev 2022 yil fevral oyida Samarqand shahriga qilgan tashrifi chog‘ida «yaqinda Toshkent shahrida tezlik ko‘pi bilan 60 km/soatgacha belgilangani haqida qaror chiqadi» degandi. «2018–2022 yillarda O‘zbekiston Respublikasida Yo‘l harakati xavfsizligini ta’minlash konsepsiyasi»da shaharlar va aholi punktlarida transport harakatining maksimal ruxsat etilgan tezligini 60 km/soatgacha tushirish ko‘zda tutilgandi, ammo yakunda bu taklif ma’qullanmagandi."
https://kun.uz/uz/news/2022/09/26/qishda-sovuqqotayotgan-nogironlar-nahotki-sariosiyodagi-muammoni-yechish-imkonsiz,2022-12-01 20:22:09.409845,"Bu hududda uylarning egalariga tantanali ravishda topshirilgani haqida 2017 yilda Kun.uz’da xabar ham bergan edik.Bugungi kunga kelib Sariosiyo tumanida mazkur uylarda istiqomat qilayotgan nogironlar shu muddat ichida ular istiqomat qilayotgan uylarga tabiiy gaz o‘tkazib berilmaganidan shikoyat qilib kelishmoqda. Holbuki, ular bu uylarga ko‘chib kirishayotganda gaz ta’minoti ham bo‘lishi va’da qilingan.Murojaatchilardan biri Marhabo Sattorovaning hikoya qilishicha, o‘shanda ularni shoshilinch ravishda bu uylarga kiritishgan. Uyning suvog‘i nam bo‘lgan, keyinchalik yorilib, ko‘chib ularga bir qator tashvishlar keltirgan. Eng muhimi, o‘shanda rahbarlar uylar sekin-asta tabiiy gaz bilan ta’minlanishini ham va’da qilishgan.Biroq ular 5 yildan buyon gazsizlikdan, ayniqsa, qish faslida qiynalishmoqda. Ko‘chalarga yoritish chiroqlari ham o‘tkazilmagan. Nogiron insonlar bu hol ularga tunda harakatlanishda bir qator noqulayliklar keltirib chiqarishayotganini hikoya qilishdi.Ular bu borada tegishli tashkilotlarga tinimsiz murojaat qilib kelishmoqda. Biroq masalaning ijobiy hal qilinishi uchun mas’ul bo‘lgan «Hududgazta’minot»ning viloyat va tuman bo‘limlaridan kelayotgan javob xatlarida bu manzil tabiiy gaz ta’minoti tanqis bo‘lgan hududlar sirasiga kirishi asosiy vaj qilib ko‘rsatilmoqda.Mahallada istiqomat qiluvchilarning aytishlaricha, tuman markazidagi qo‘shni Afrosiyob mahallasigacha tabiiy gaz tortib kelinmoqda. Quvurgacha shu joydan 400 metr masofa bor, xolos.Uylarning quvurda oqadigan tabiiy gaz bilan ta’minlanmaganligi bu yerda yashovchi jismoniy imkoniyati cheklangan nogiron insonlarga ayniqsa qishda qiyinchilik tug‘dirmoqda.«Kottejlar qurilgan ushbu hudud ilgaridan zax yerlar bo‘lgan. Shu sababli qishda juda sovib ketadi. Buning oqibatida odamlar, ayniqsa ularning bolalari qishda tez-tez kasal bo‘lishmoqda», — deydi Muharram Sherova.Odamlar qishda jon saqlash uchun konditsioner va qo‘lbola pechlardan foydalanishmoqda. Bu esa nogiron insonlar uchun birmuncha noqulaylik va xavf tug‘diradi. O‘rnatilgan pechga esa o‘tin, ko‘mir qalash nogiron insonlar uchun oson emas. Is gazi va yong‘in xavfi bilan bog‘liq noxush hodisalar ham ro‘y bergan. Baxtga ko‘ra, jabrlanganlar bo‘lmagan.Murojaatlardan so‘ng masalani kelib o‘rgangan mutasaddilar gaz o‘tkazib berish qo‘llaridan kelmasligini ochiqchasiga aytib ketishmoqda. Aholining esa hafsalasi pir bo‘lmoqda.Ikki farzandning otasi Azamat Hikmatovning aytishicha, u hududda uy bog‘chasi ham ochgan. Ammo bog‘chada ham qishda isitish bilan bog‘liq shunday ahvol kuzatiladi.«Biz ham bola-chaqimiz bilan yaxshi sharoitda yashashga haqlimiz-ku?!» deydi u.  Adolat yuzasidan aytish kerakki, uylarga ballonlarda suyultirilgan gaz o‘z vaqtida yetkazib turilibdi. Biroq undan faqat choy qaynatish va taom pishirishda foydalansa bo‘ladi.Gaz aholiga qishning qirovli kunlarida isinish uchun kerak. Aholi qishda elektr energiyasi yordamida isingani sababli qishki fasllarda to‘lov miqdori keskin ortib ketmoqda va ular qiynalishmoqda.Boz ustiga, bu xonadonlarda yashayotgan nogironlarning ko‘pchiligi ishlamas ham ekan. Ular faqat nogironlik nafaqasiga kun ko‘rishadi. O‘z vaqtida ular ish bilan ta’minlangan. Sariosiyo paxta tozalash zavodiga ishga qabul qilinib, fartuk tikishgan. Biroq tumanda klaster tuzilgach, ikki yildan beri, ularning barchasi ishsiz. Ular namunaviy uy to‘lovlarini to‘lashda ham qiynalishmoqda.Aholining quvur o‘rnatishga qurbi yetmaydi. Shuning uchun balkim 400-500 metr masofadan gaz quvuri tortib kelish uchun homiylik mablag‘lari jalb etilishiga to‘g‘ri kelar.Biroq masalaning yechimi ustida bosh qotirish o‘rniga aholining ketma-ket murojaatlaridan bezigan rahbarlar va mutasaddilar endi ularni noshukurlikda ayblashmoqda. Ularning ketma-ket qilgan murojaati bir xil mazmunda javob xati bilan yopib yuborilmoqda. Nogironlar o‘zlarini qiynayotgan muammolar hal bo‘lishini istashadi.Xuddi shu hududda qurilgan ikki qavatli turar joylarda gaz muammosidan tashqari yana bir muammo borligi ma’lum bo‘ldi. Ularning yerto‘lasidagi kanalizatsiya quvurlari yorilib, suv va najosatlar yerto‘laga to‘planmoqda.Mas’ul rahbarlar biror epidemiya tarqalib ketmasdan avval ushbu muammoning yechimi bilan ham shug‘ullanishlari kerak bo‘ladi.Savol tug‘iladi: nahotki, «Hududgazta’minot» AJ nogironlar yashaydigan, tuman markazida joylashgan hududni gazlashtirishni o‘z oldiga qo‘ygan ustuvor vazifalardan biri sanamasa? Uzoq tog‘ yoki cho‘l qishlog‘i bo‘lganda ham, buning imkonsiz ekaniga hamma tan berar edi.Inson qadri bu yurtda hamma narsadan ustun bo‘lishi kerak. Tabiiy gazni biror chet davlatdan import qilmayapmiz. O‘zimizning yerimizdan qazib olinadigan tabiiy boylik. Bu tabiiy boylikdan eng avvalo mana shunday ijtimoiy himoyaga muhtoj, jismoniy imkoniyati chegaralangan insonlar bahramand bo‘lishi kerak emasmi?O‘ylaymizki, respublikadagi, Surxondaryo viloyati hamda Sariosiyo tumanidagi rahbarlar ushbu videomurojaatga jiddiy e’tibor qilishadi. Bu manzilda istiqomat qilib kelayotgan aholini qiynayotgan muammolarga yechim topishlaridan umid qilib qolamiz.Shuhrat Shokirjonov, jurnalist
Montajchi va tasvir ustasi: Faxriddin Hotamov"
https://kun.uz/uz/news/2022/09/26/qarz-olib-sep-qilgandim-tolab-bolmasimdan-qizim-qaytib-keldi,2022-12-01 20:22:10.997008,"Ma’lum bo‘lishicha, O‘zbekistonda avgust oyining o‘zida nikohdan ajralishga doir 4123 ta holatlar qayd etildi. Yurtimizda bir oyda shuncha ajrim sodir bo‘layotgan bo‘lsa, bu raqam bir yilda qariyb 50 mingtani, 5 yilda esa 250 mingtani tashkil qiladi. Bu juda ayanchli! Ajralishga nimalar sabab bo‘lmoqda. Quyida biz ayrim qahramonlarimiz hayoti misolida masalaning tub ildiziga e’tibor qaratishga harakat qilamiz.Malika ajrashganda bolasi chaqaloq edi. Ota-onasidan ayrilganidan so‘ng qaynonasi «men orzu-havasli ayolman, qudalarim bilan bordi-keldi qilishni xohlayman», deb uydan quvib yubordi. Eri chet elga ishlagani ketgan edi. Qaynotasi ham yonini olmadi — xotinining gapidan o‘tolmadi. O‘g‘li qaytib kelishi hamono onasi uni boshqaga uylantirib qo‘ydi. Yigit ham o‘g‘illik vazifam dedi-yu, erlik, otalik vazifasiga ko‘z yumdi.Otasining kasalini davolatish uchun qizlik uyi sotilib ketgan, borarga joyi, suyangani odami qolmagan Malika bir necha bor bo‘yniga sirtmoq ham solmoqchi bo‘ldi. Ammo jajji qizi oldidagi mas’uliyat uni ushlab qoldi. Bugunga kelib qizi Omina 4-sinfga o‘tdi, ammo ular hali ham ijarama-ijara, boshpanasizlikdan qiynalib yuradi.Xalqaro miqyosdagi statistik ma’lumotlarga ko‘ra, ajrashgan har beshinchi ayol qashshoqlikka tushmoqda, har uchinchi ayol uy-joysiz qoladi. Aksariyat erkaklarning turmush darajasi 10–40 foizga pasayib ketadi. Bu holat o‘z navbatida jamiyat taraqqiyotiga ham o‘z ta’sirini o‘tkazadi va kambag‘allik o‘sishi, ijtimoiy yordamga muhtojlar ko‘payishiga sabab bo‘ladi.BMT tomonidan har yili ajralishlarning global koeffitsiyenti berib boriladi. Mazkur ma’lumotlarga ko‘ra, nikohdan ajrashish statistikasi bir qator ta’sirchan omillar tufayli keskin o‘zgarib bormoqda. Dunyo bo‘yicha ajrashishga juftliklarning o‘zaro mos kelmasligi, xiyonat, giyohvandlik/alkogolga qaramlik, moddiy yetishmovchilik hamda jismoniy/ruhiy zo‘ravonlik katta ta’sir o‘tkazadi.Shuningdek, o‘zbek oilalarining ajralishlariga uchinchi shaxslarning aralashuvi, qaynona-kelin munosabatlari, farzandsizlik, yosh oilalarning o‘z uy-joyiga, daromad manbaiga ega emasligi kabi omillar ham katta ta’sirga ega.Qaynonaning aralashuvi bilan oilasi buzilgan Malika singari ayollar ko‘pchilikni tashkil qiladi. Oila uchun mutlaqo kerak bo‘lmagan oldi-berdi, o‘tkinchi orzu-havaslar sabab bolalar ota yoki ona mehridan mahrum bo‘lishmoqda.“Baxtiyor oila” kitobida keltirilishicha, ota‑onalarning insofsizligi, ularning shariatni bilmasliklari, unga amal qilishni xayollariga ham keltirmasliklari yosh oilalarning ajralishiga sabab bo‘lmoqda. Bunday kimsalar bolasi o‘z jufti haloli bilan saodatli umr kechirayotganini yetarli hisoblamaydilar. Ular bir-birlariga emas, bizga yoqishlari kerak, degan fikrda bo‘ladilar. Islom ta’limotida iloji boricha oilani mustahkamlashga amr qilingan. Boshqa birovning – agar o‘sha birov ota‑ona bo‘lsa ham – xohishiga binoan oilani buzishga ruxsat yo‘q.Tekinning qadri bo‘lmaydiVodiy tomonlarda qiz bolani uzatishning o‘zi bo‘lmaydi. «Qizimni sepini to‘kis qilay, deya qarz ko‘tardim, — deya gap boshladi o‘zini Odina deb tanishtirgan andijonlik ayol. — Turmushga chiqishidan bir necha kun oldin plastigiga oylik maoshi tushdi. Shuni ham kamingga ishlatay deb, idish-tovoqlarini butladim. To‘ydan keyin qaynonasi oyligini so‘raganda qizim yaqinda tushgandi, onam sepimga narsa olgandilar, debdi. Shu bo‘ldi-yu qaynonasi qizimning ko‘zini ochirmaydi. Qizligida olgan oyligiga o‘ziga narsa olishga haqqim yo‘qmi? Hali olgan qarzimdan qutulmay turib, qizimni quvib yubordi. Qornida bolasi bilan qayerga boradi?! Eri yonini olgan ekan, uni ham xotiniga qo‘shib chiqarib qo‘yibdi. Hozir og‘iroyoq holi bilan ijarama-ijara yurishibdi».Juda ko‘p oilalarda ajrimga bosh sabab yuqoridagi kabi holatlar bo‘lyapti. Bunday vaziyatda yoshlar alohida yashashi kerak, demakki yigitlar o‘zlari mustaqil pul topib, uy-joy qilib, keyin turmush qilishi kerak.Statistika qo‘mitasi bergan ma’lumotga ko‘ra, 2022 yilning dastlabki avgust oyida hududlar kesimida qayd etilgan ajrashishlar soni eng ko‘p Toshkent shahrida kuzatildi — 530 ta holat. Shuningdek, ajrashish holatlari Farg‘ona (508 ta), Samarqand (448 ta) va Toshkent viloyatida nisbatan ko‘p kuzatildi (419 ta holat). Namangan(398 ta) va Andijon viloyatlari ( 369 ta) ham yetakchi o‘rinlarda. E’tibor bersangiz, ajrimlar asosiy og‘irlik qiz tomonga tushadigan hududlarda ko‘p. Yigit tomonga yuk tushadigan hududlarda esa kam. Misol uchun Toshkent shahri va vodiy urf-odatlariga ko‘ra, qiz tomon kelinga ajratilgan xonalarni pardadan gilamgacha (mebellarni aytmasa ham bo‘ladi) o‘zi bezatadi. Toshkentda to‘ydan oldin kelin qilgan mebel yoqmasa qaytarib yuborish holatlari va shuning ortidan o‘rtaga sovuqchilik tushishi ham kuzatiladi.Uylanish oson bo‘lib qoldi«Kuyovning ichki kiyimidan tortib paypog‘igacha kelin tomon qilib beryapti. Mebellarini-ku aytmay qo‘ya qolay, — deydi yetmishni qoralayotgan G‘ayrat ota. — Bizning vaqtimizda bunday narsalar yo‘q edi. Kelin o‘ziga kerakligini olib kelardi — bo‘ldi. Qolganini asta-sekinlik bilan ro‘zg‘ordan orttirib er-xotin olaverardi. Shuning uchun ham barcha narsaning, turmushimizning qadri bo‘lardi. Hozir-chi, kir mashina, konditsionergacha qizning uyidagilari qilib boryapti. Uyat emasmi? Yoshlarning hayotida erishiladigan, intiladigan narsa qolmayapti. Ota-onalar o‘zini qiynab, kredit olib, bir ro‘zg‘orni mukammal qilib beryapti. Beli og‘rib topmagandan keyin yigitlar ham na ro‘zg‘orning na xotinning qadriga yetyapti. Chunki bunisidan kechsa boshqasini topishini, ikkinchisi ham yana shuncha narsa qilib kelishini biladi».Qizlar emas, kelinlar uchun yig‘iniladi«Biz sep yig‘maymiz, qaytanga bizga qalin puli berishadi, — deydi qoraqalpoqlik Ayjamal. — Undan tashqari kuyov tomon kam deganda qo‘y beradi. Biz tomonda sep-sarpo deganga ahamiyat berishmaydi. Sep desa kelinning yangalari olib keladigan 4–5 uy kiyimi, 4 dona quroq ko‘rpacha va chimildiq nazarda tutiladi. Ko‘pgina qoraqalpoq yigitlaridan eshitganman: «xotinimning dadasi olib bergan mebelda yotishga oriyatim yo‘l qo‘ymaydi!» Aqli bor, qizining baxtli turmushini o‘ylagan ota-ona hech qachon qiziga «spalniy» qilmaydi. Bizda yigitlardan ko‘ra qizlarni ko‘proq o‘qitishadi. «Qiz bolaning yo‘li ingichka, o‘g‘il esa joyini, nonini topib keta oladi», degan qarash bor. Ajrashgan ayol ham jamiyatning ikkinchi sortiga aylanib qolmaydi. Birinchi navbatda ota qizini qo‘llab-quvvatlaydi, ajrashishga aniq sabab bormi demak, o‘sha uyga olib borib tashlab kelinmaydi. Biz tomonda oilalar kamdan-kam holatda buziladi. Qizlarning sepiga yillab pul, latta yig‘ishmaydi, kelin tushirish uchun pul yig‘ishadi.Qoraqalpog‘iston ajrimlar bo‘yicha so‘nggi o‘rinlarda turadi. Oilaning mustahkamligida qadriyat darajasiga ko‘tarilgan odatlar ham muhim rol o‘ynayotgan ekan, demak, ularni isloh qilish kerak. Yana bir e’tiborga molik jihati bu — qizlarni o‘qitish. Jamiyatda o‘z o‘rniga ega bo‘lgan qiz oilasida ham o‘z o‘rnini topadi. Turmush o‘rtog‘i, qaynona-qaynotaga qanday munosabatda bo‘lishni, qayerda gapirib, qay o‘rinda jim turishni biladi.Malika nega ijarada turibdi?Malika eri bilan ajrashar ekan, unga qaynonasi va eri hech kimi yo‘qligini, bunday vaziyatda davlat farzandini erida qoldirishini aytib qo‘rqitishadi. «Agar aliment kerak emas, erimdan hech qanday da’vom yo‘q, hech qachon bezovta qilmayman», deb yozib bersa, bolasini o‘zida qoldirishlarini aytishadi. O‘z huquqlarini bilmagan ayol ular aytganidek qilib yozib beradi. Qizi 9 ga kiribdi hamki, otasi na xabar oladi, na yordam beradi. Subsidiyaga uy olish arizasi bilan bir necha marotaba mahalla, Oila va xotin-qizlar qo‘mitasiga chiqqan ayolning arizasi davlat ishida ishlamasligi uchun qonunga to‘g‘ri kelmasligi aytib qaytariladi.Otasi berishi kerak bo‘lgan narsani davlatdan kutishadi«Ushbu murojaatchining talabi qondirilmasligining asosiy sababi davlat ishida ishlamasligi, ya’ni doimiy daromad manbaining yo‘qligi, — deya tushuntiradi Oila va xotin-qizlar qo‘mitasi matbuot kotibi Nilufar Jumayeva. — Subsidiyaga uy ajratilganidan so‘ng 5 yil davomida hech qanday to‘lov qilinmaydi. Ammo undan so‘ng bir xil miqdorda to‘lov qilib boriladi. Doimiy daromad manbai bo‘lmagan odam qolgan summani to‘lay olmaydi. Farzandning otasidan talab qilishi kerak bo‘lgan narsani ayollar davlatdan talab qilishadi. Aslida, otani sudga berish orqali bu masalani hal qilish mumkin».Malikaga farzanding qiz bo‘lganligi uchun uning ota uyida haqqi yo‘q. Sen uyga da’vo qilolmaysan, qolaversa yozib bergan qog‘ozing sabab sobiq eringni sudga ham berolmaysan, deb ishontirishgan. Aslida ham shundaymikan?Bu borada huquqshunos Kamola Aliyeva ayolning huquqlarini tushuntirib o‘tdi:«Birinchi o‘rinda prokuraturaga ariza yozishi kerak. U arizada sobiq eri bilan qaynonasining qo‘rqitib qog‘oz yozdirib olishganini ko‘rsatadi. Mahalla noziriga borib himoya orderi so‘raydi. U ham bir asos bo‘ladi. Keyin sudga ariza berayotganda undan to‘lov so‘raladi. Mahallaga borib yolg‘iz onaligi, uy-joyi yo‘qligini yozib, «temir daftar»ga kirishi kerak. Hokimiyat, Oila va xotin-qizlar davlat qo‘mitasiga uy-joy bilan ta’minlashda yordam so‘rab ariza yozishga ham haqli. Alimentga berish masalasini ham ko‘rib chiqish kerak. Shuningdek, eri yashayotgan uy kimning nomidaligiga qarab uyga da’vo qilishi ham mumkin. Ya’ni uy erining nomida bo‘lsa, uyni bo‘lish bo‘yicha, agar qaynona yoki qaynotasining nomida bo‘lsa uyga kiritib qo‘yish bo‘yicha ariza berishga haqli. Ayol shuni bilishi lozim, sud asossiz, ota-onasi yo‘qligi uchungina bolasini tortib olmaydi».O‘z haq-huquqini bilmaydigan ayollar jamiyatimizda talaygina. O‘qitib, kasb-hunarli qilguncha «vaqti o‘tib ketadi» degan vahima bilan uzatilgan, tengdoshlari o‘qishni tamomlagan bir vaqtda ajrashishga ham ulgurgan yoki farzandini tortib olishlaridan qo‘rqib, oilada, jamiyatda o‘z o‘rnini topolmay, arosatda qolayotganlar, farzandiga umrini bag‘ishlab, otasiz katta qilayotgan onalar qancha...Eng yomoni — otasizlikda, onasining qiyinchiligini ko‘rib katta bo‘lgan farzandlarning ruhiy iztiroblari kelajagiga ham ta’sir qilmay qolmaydi.Oila qurishdan qo‘rqaman«Otamni elas-elas eslayman, onam bilan tinmay janjallashishardi, — deydi Nasiba xomushlik bilan. — Bir-birlarini tushunaverishmagach, ajrashib ketishgan. Biz ikki farzand onamiz bilan qoldik. Onam umrini bizga bag‘ishlab boshqa turmush qilmadi.Otam farzandlari bilan ham ajrashgandek, endi otalik vazifasi tugagandek edi. Onam bizni boqish uchun bozorga chiqdi. Oyoq qo‘llari kechasi bilan og‘rib, ingrab chiqardi. Hamma menga sen kuchli bo‘lishing kerak, kuchli bo‘lishing kerak, onangning mashaqqatini rohatga aylantirishing kerak, derdi.Bor kuchim bilan o‘qidim. Onamni qiyinchiliklardan olib chiqish uchun ham o‘qidim. O‘qishga kirdim. Chet elga grant yutdim. O‘qib kelib, o‘z biznesimni boshladim. Meni ko‘rganlar katta amaldorning qizi bo‘lsa kerak, deb o‘ylashadi. Aslida esa aksincha.Oila quradigan yoshga yetgan bo‘lsam-da, menda qo‘rquv bor. Taqdirim onamnikiga o‘xshasa-chi, turmush o‘rtog‘im meni tushunmasa-chi, bolalarim otasizlik azobini torsa-chi, kabi qo‘rquv sabab shu mavzuni chetga suraveraman».Navbat yigitlarga!Xalqimizda qizlarni oilaga tayyorlash odat tusiga kirgan. Tosh kelsa kemirib, suv kelsa simirib yashash kerakligi uqtiriladi. Bugungi kun esa qizlar qatorida yigitlarni ham oilaga tayyorlash zarurligini ko‘rsatmoqda. Qars bir qo‘ldan chiqmaydi, axir. Bolalarni oilaviy munosabatlarga tayyorlashda diniy bilimni kuchaytirish, oila muqaddasligi g‘oyasini singdirish shart.Bugun Yevropada, ayniqsa Yaponiyada «Ota-onalik maktablari», «Oila ta’limi», «Oila maktablari» o‘quv maskanlari ko‘payib bormoqda. Yaponiya hukumati uylanadigan erkaklardan 18 raqamdagi, qiz va ayollardan esa 24 raqamdagi sertifikat so‘rashmoqda. Bu sertifikatning mohiyati «Oila uchun hozirlik», «Er-xotinlik bilimi» darajasini ifodalaydi. Aslida «Oila ta’limi» maktablarining bo‘lishi va kengaytirilishi juda dolzarb masala. Oilaga hozirlik qadriyat yoki an’analar bilangina emas, ta’lim-ilm bilan bo‘lishi kerak.«Tahlillarga ko‘ra, keyingi paytda oilalarda erkaklarning mas’uliyati kamayib bormoqda. Bunda esa tarbiyaning qaysidir jihatida, ayniqsa o‘g‘il bolalar tarbiyasida kamchilikka yo‘l qo‘yilayotganligi ko‘rinib qolyapti. Biz ayollarni himoya qilish borasida himoya orderi berishni, reabilitatsiya markazlariga qabul qilib, ularga ruhiy ko‘mak berishni yo‘lga qo‘yganmiz. Ammo ayol yana o‘sha muhitga borgach hammasi izga tushib ketadi degani emas. Ta’lim muassasalarida «Yigitlar klubi»ni tashkil etish bo‘yicha Nizom ishlab chiqilmoqda. Mahallalarda «Otalar maktabi» jamoatchilik tuzilmasini tashkil etish borasida Mahalla va nuroniylarni qo‘llab-quvvatlash vazirligi tomonidan Nizom tayyorlanmoqda», — deydi Oila va xotin-qizlar davlat qo‘mitasi raisi o‘rinbosari Ra’no Turdiboyeva.O‘g‘il bola tarbiyani otasidan oladi, har bir ishida unga taqlid qiladi. Ro‘zg‘or tashvishi bo‘ynida bo‘lgan ota bolasiga qachon tarbiya beradi? Qachonki, o‘sha tarbiya o‘zida bo‘lsa. Bolasining qo‘lidan yetaklab masjidga olib borsa, oila, ayol, ona muqaddasligi haqidagi ma’ruzalarni tinglaganda o‘g‘lini sherik qilsa. Aksincha, yoshligidan bolalar masjidlarga kiritilmasa, hech qanday diniy ta’lim olishiga yo‘l qo‘yilmasa, oila haqida eshitib bilgani turk seriallaridan ko‘rgan narsalari bo‘lsa, bu avloddan yana qanday natijani kutishimiz mumkin?!Charos Mannonova, jurnalist"
https://kun.uz/uz/news/2022/09/25/jamoatchilik-galabasi-omma-fikri-bilan-hisoblashilayotgani-rostmi,2022-12-01 20:22:12.941868,"TonirovkaBu masala ham juda uzoq “chaynaldi”. Qiziq jihati – ma’lum onlarda hatto UzAuto Motors monopoliyasidan ham ko‘proq muhokama qilindi. Avtomobili borlar ham, yo‘qlar ham shu qadar norozilik bildirishdiki, “baxt mezoni qoraytirilgan oynada” deb o‘ylab qolish darajasiga yetildi.Va nihoyat bu yerda ham muammo prezident darajasiga olib chiqildi va bir kunda, bir daqiqada yechim topdi. 1 iyuldan avtomobilning orqa yon oynalarini qoraytirish bepul bo‘ldi, old va orqa yon oynalarni to‘liq qoraytirish to‘lovlari 6 barobargacha arzonlashtirildi. O‘sha kunlari bir ajiotaj bo‘lgani rost. Ammo hozirga kelib tonirovka qilish ham, unga qiziqish ham ancha susaygan. Aslini olganda o‘sha taqiqlar va qimmat narxlargina katta e’tiborni jalb qilib turgani ayon bo‘lmoqda.Maktab formasiHar mavsumda takror bo‘ladigan bu muammo aslida tugal yechilmagan. Shunchaki tish og‘rig‘i qoldirildi, davolanmadi. Chunki maktab formasi bo‘yicha qaror amalda, unga ko‘ra ro‘mol masalasi ochiq turibdi. Har bir maktab rahbari vaqti kelsa antiqahramonga aylanib qolishi mumkin.Maktab formasi, ayniqsa ro‘mol yoz bo‘yi muhokama markazida bo‘ldi va maktablar ochilishi oldidan yechim topildi. Xalq ta’limi vaziri Baxtiyor Saidov milliy qadriyatlardan kelib chiqib, o‘quvchi-qizlarning maktabga ochiq rangdagi milliy ro‘molni boshning orqa tomonidan o‘ragan holda kelishi man etilmasligini bildirdi. Ammo tez orada bu bayonot hukumat qaroriga zidligi esga olindi.Yana vazirning o‘zi bu masala ham yechilishini ma’lum qildi va joriy yil 8 avgust kuni hukumat qaroriga tegishli o‘zgarishlar albatta kiritilishi, bu faqat vaqt masalasi ekanini aytdi.Ekologik faollikBu ko‘proq global muammoning lokal ko‘rinishlariga jamoatchilikning keskin reaksiyasi bilan namoyon bo‘lmoqda. Daraxtlar kesilishi, ularga zarar yetkazilishi hamon katta masshtablarda davom etayotgan bo‘lsa-da, holatlarga aholi noroziligi aks etishi, buning ortida turli choralar ko‘rilishi ham ko‘p ko‘zga tashlanyapti.Eng ko‘zga ko‘rinarli holat poytaxtning Chilonzor tumanida sodir bo‘ldi. Chilonzor ko‘chasidagi daraxtlarga zarar yetkazilishi ortidan nafaqat hokim, balki tuman prokurori ham lavozimidan chetlatildi. Katta shov-shuv ko‘tarilganidan ko‘p o‘tmay bu holat yanada og‘irroq shaklda qaytarildi. Chilonzorda joylashgan shahar prokuraturasining shundoqqina ro‘parasida “Dream House Stroy” MChJga tegishli, qurilish uchun ajratilgan 0,20 gektar yer maydonidagi 58 dona har xil turdagi manzarali daraxt bir kechada kesib tashlandi. Tez orada tabiatga yetkazilgan 797,7 mln so‘m zarar quruvchi tashkilot rahbari tomonidan to‘liq qoplangan, jinoyat ishi doirasida 3 nafar gumonlanuvchi shaxs ushlangani ma’lum qilindi.Kesayotganlar shu jarimaga tortilishi, yana tergovda ham ozgina ovora bo‘lishlarini yaxshi bilishgani aniq. Yerdan, qurilishdan keladigan daromad bu “mayda-chuydalar”ga chidashga arziydi.Kitoblar ijarasiJuda katta shov-shuv ko‘targan va juda jiddiy natija. O‘zi kitoblar ijarasi uchun pul undirish 20 yildirki amal qilib kelayotgandi. Ko‘pchilik buni bepul ta’lim kafolatlangan konstitutsiyaga zid hisoblar, ozchilik esa bosh qomusda aynan ta’lim nazarda tutilgani, kitoblar va boshqa ashyolar uchun to‘lov zarurligini ta’kidlardi.2022-2023 o‘quv yilida bu masala katta muhokamalar markaziga chiqib ketgani kitoblar ijarasining birdaniga 3 barobardan ortiq qimmatlab ketishi jiddiy noroziliklar keltirib chiqardi. Dastlab tegishli vazirlik va tashkilotlar bu holatni turli shaklda izohlashga harakat qilishdi. Ammo jamoatchilik bosimi susaymadi va yana masala eng yuqori darajaga olib chiqildi va prezident nafaqat bu yil, balki kelajakda ham darsliklar bepul berilishi, xarajatlar budjetdan qoplanishi zarurligi bo‘yicha topshiriq berdi. Bu qaror aholi o‘rtasida xursandchilik bilan kutib olindi.O‘zbekistonda jamoatchilik fikri bilan ishlash tajribasi endi shakllanib bormoqda. Uzoq yillar davomida bu narsaga e’tibor berilmagan, panja ortidan qaralgan. Albatta, hozircha yutuqlar ham kamtarona. Avtomobillar ishlab chiqarish monopoliyasi, rastamojka, “O‘zbekiston havo yo‘llari” narxlari va tanlov qoldirmayotgani, korrupsiya ortidan yuqori eshelonlarda tergovlar boshlanmagani afsuslanarli. Lekin umid bor, eng muhimi – jamoatchilik fikri tosh bosa boshladi.Abror Zohidov"
https://kun.uz/uz/news/2022/09/25/nurgul-yashilchoy-va-sardor-kokxon-toshkent-kinofestivalidagi-mojaro-boyicha-intervyu-berdi,2022-12-01 20:22:14.623181,"Toshkentda 13-18 sentabr kunlari o‘tkazilgan “Ipak yo‘li durdonasi” XIV Toshkent xalqaro kinofestivalining turk kinosi kunlari o‘zbek tomoshabinlari tomonidan yuqori qiziqish bilan qarshi olingandi. Shu bilan birga, ikki mashhur turk aktyori Nurgul Yashilchoy va Burak O‘zchivitning qolgan turk aktyorlari bilan bitta sahnaga chiqishni xohlamagani shov-shuvlarga sabab bo‘lishga ham ulgurdi.Tadbirda ishtirok etgan kinoshunos–jurnalist Shohira Hamro ikki hamkasbi ular bilan o‘tirishni xohlamagach, boshqa turk aktyorlari sahnani tark etgani haqida yozgandi. Aktyorlar ortidan Turkiya elchixonasi vakillari ham zaldan chiqib ketishgan.Voqea qanday bo‘lgandi?Daryo.uz nashrida e’lon qilingan kinofestival videosida turk aktyorlari uchun sahnada 12 stul qo‘yilganini ko‘rish mumkin. Aktyorlar birma-bir e’lon qilinib, 9 aktyor joylarini egallashgan. Keyin Nurgul Yashilchoy, undan so‘ng Burak O‘zchivit sahnaga taklif qilingan.Boshlovchi ikki marta ismini e’lon qilgach, Nurgul Yashilchoy sahnaga chiqib, tomoshabinlar bilan salomlashib, yana sahna ortiga o‘tib ketgan. Turk aktyorlari bilan suhbat tugagach, sahnaga bitta stul qo‘yilib, Yashilchoyning o‘zini taklif qilishgan. Turkiyalik 76 yoshli aktyor Sardor Ko‘kxon bu holatni hurmatsizlik deb qabul qilib, qolgan turk aktyorlari bilan zalni tark etishadi. Shundan keyin boshlovchi Shahzoda Muhammedova mikrofonni olib, Yashilchoy va O‘zchivitni tadbirning kulminatsion nuqtasi uchun festival oxiriga saqlab turishganini aytadi.Lekin keyinroq kinofestival tashkilotchilari boshqacharoq bayonot bilan chiqishdi. Unga ko‘ra, sahnaga chiqmaslik Yashilchoy va Burakning tanlovi bo‘lgan.“Turkiyadan kelgan mehmonlarimizga barcha shart-sharoit yaratib berildi. Agar aktyorlar shaxsiy sabablarga ko‘ra, bitta sahnada yoki zalda o‘tirishni istashmagan ekan, bu ularning shaxsiy ishi. Qolaversa, biz mehmon san’atkorlarga bosim o‘tkaza olmaymiz”, – deya ma’lum qilgandi XIV Toshkent xalqaro kinofestivali bosh direktori Firdavs Abduxoliqov.Voqeadan keyin tadbir yakuni bo‘yicha Turkiya Respublikasi madaniyat va turizm vazirining o‘rinbosari Ahmad Misbah Demirkan hamda delegatsiyaning boshqa a’zolari yuz bergan holat uchun kinofestival direksiyasidan uzr so‘rab chiqdi.Nurgul Yashilchoyning javobiShu kunlarda Nurgul Yashilchoy turk nashriga bergan intervyusida bu tushunmovchilik tashkillashtirish jarayoni bilan bog‘liq ekanini aytgan. U Sardor Ko‘kxonni “bosh tojimiz”, deya unga behurmatlik qilishga qarshiligini bildirdi.“Bu tashkillashtirishdagi muammo edi. Shunday voqea bo‘lishi mumkinmi? Sardorbey bizning bosh tojimizdir. Uni kim ranjitsa, qarshisida meni ko‘radi”, – degan Yashilchoy.Shu o‘rinda qo‘shimcha qilish kerakki, festivalda yakka o‘zi sahnaga chiqqan Yashilchoy nizo boshlanmasidan oldinroq tomoshabinlardan uzr ham so‘ragan edi.“Avvalo, men hammadan uzr so‘rayman, meni bu yoqqa jo‘natyaptilar, boryapman, qoch deyaptilar, chiqib ketyapman, bilmayman. Nima deyishsa, shuni qilyapman”, – degan aktrisa.“Sahna orqasida men bormayman, men chiqmayman, degan ovoz eshitildi”Xo‘sh, bu Nurgul aytganidek tadbirni tashkillashtirishdagi xato bo‘lsa, Sardor Ko‘kxonning TV8 kanali “2-sahifa” ko‘rsatuvida bergan intervyusi nimadan darak?Burak va Yashilchoyning boshqa turk aktyorlariga nisbatan munosabati haqida bir necha turk nashrlarida ham yozildi. Jumladan, Ko‘kxonning TV8  kanaliga bergan intervyusida voqeaga oydinlik kiritilgan.“Toshkent kinofestivalga Turkiya vakili sifatida bordik. 12 aktyorni sahnaga chaqirdilar. Ikki bo‘sh stulga ikki do‘stimiz o‘tirishi kerak edi. Madaniyat vazirligimiz tomonidan biz yuborilgan festivalda yonimizda o‘tirishni xohlamadilar.Sahna orqasida ""Men bormayman, men chiqmayman"" degan erkak kishi tovushi eshitildi. Orqada Burakdan boshqa yana kim bor edi, faqat u bor edi. Bir turk yugurib borishi kerak bo‘lgan boshqa turkning Vataniga pul uchun ketyapsiz. Bu qanday turklik? U pul oldimi-yo‘qmi bilmayman, lekin biz hech bir manfaatciz o‘sha yerda edik. Bu do‘stlarimizning niyatini tushunolmadik, kayfiyatimiz buzildi. Keyin men unga hasad qilganim aytilib, mish-mishlar tarqaldi. Men uning nimasiga hasad qilaman"", – degan Sardor Ko‘kxon.Voqea bo‘yicha ayrim taxminlarShu o‘rinda ayrim savollar ochiq qolyapti va ayrim taxminlar o‘rtaga chiqyapti.Nurgul aytganidek, anglashilmovchilik tashkilotchilarning aybi bo‘lsa, aktyorlar ssenariy bilan qisman tanish bo‘lmaganmi?Birinchi taxminga ko‘ra, sahnada 12 stulning qo‘yilgani va Yashilchoy 2 marta takrordan chaqirilgani ssenariy bo‘yicha hamma turk aktyorlari birga chiqishi kerak bo‘lganini ko‘rsatadi. Yashilchoy va Burak taklif qilingach, 2 turk aktyori injiqlik qilib qolgan. Sardor Ko‘kxon aytganidek, ulardan sahnaga chiqish talab qilingan-u, ular buni rad etgan.Yoki aktyorlar ssenariy bilan tanish bo‘lmagan yoki voqea bunday tus olishini bilmagan. Bir yurtdan kelayotgan aktyorlar o‘zlari bilan kimlar kelayotganini bilishi, ichki nizosi bo‘lsa, buni tashkilotchilarga bildirib qo‘yishi kerak emasmidi?Yana bir taxmin shuki, aftidan Nurgul chiqishni istagan-u, Burak istamagan. Oxirgi daqiqalarda asl ssenariy boshlovchi Shahzoda Muhammedova aytgan ssenariyga o‘zgarib qolgan. Bunday deyilishiga asos Nurgul sahnaga chiqqach tomoshabinlardan uzr so‘ragani, keyin ham Sardorbeyni hurmat qilishini aytib chiqqani bo‘ladi. Biroq hali voqeaga Burak O‘zchivit biror munosabat bildirmadi."
https://kun.uz/uz/news/2022/09/25/donbassda-avtomatlar-bilan-referendum-rossiyada-yigi-ostidagi-safarbarlik-urush-suratlari,2022-12-01 20:22:16.129389,"24 sentabr kuni Rossiyada urush va safarbarlikka qarshi yangi mitinglar o‘tkazildi. Moskva, Peterburg, Irkutsk, Tomsk, Novosibirsk, Perm, Ijyevsk, Ulan-Udeda namoyishga chiqqanlar qo‘lga olindi — butun mamlakat bo‘ylab ularning soni 800 kishiga yetadi. Ukraina prezidenti Volodimir Zelenskiy mamlakatning Rossiya istilosi ostidagi aholisini safarbarlikdan qochishga chaqirdi. Bir necha manbalar Vladimir Putin 30 sentabr kuni Federal kengashga murojaat qilishi, shundan keyin Ukrainaning bosib olingan hududlari RF tarkibiga qo‘shib olinishi bo‘yicha kelishuv imzolanishi haqida xabar berishdi.Quyida 23-24 sentabr kunlari Ukraina va Rossiyaning turli hududlarida olingan suratlar.Ukrain harbiylari tomonidan ozod etilgan Xarkiv oblastiBosib olingan hududlardagi «referendum»larRossiyada safarbarlikUkrainlarning Donetsk oblastidagi qarshi hujumi "
https://kun.uz/uz/news/2022/09/25/bir-talabaning-bir-oylik-xarajati-qanchaga-tushadi,2022-12-01 20:22:17.588878,"KontraktEng arzon va stipendiyasiz kontrakt miqdori 6,4 mln so‘m. Eng qimmati to‘g‘risida indamay qo‘yaqolaylik. Chunki O‘zbekistonda ham qator xorijiy va xususiy oliy o‘quv yurtlari ochilyapti hamda ulardagi kontrakt to‘lovi 40-50 mln so‘mgacha yetishi mumkin. Biz davlat tasarrufida bo‘lgan yuqori chegara – 11-12 mln so‘mga to‘xtalamiz. Shu tarzda o‘rta statistik kontraktni yiliga 8 mln so‘m deb belgilasak bo‘ladi. Bu esa oyiga o‘rtacha 670 ming so‘m degani.IjaraBu xarajat ham keskin farqlanuvchan. Ya’ni talaba o‘rtacha 200 ming to‘lab yotoqxonada yashashi yoki o‘ziga alohida kvartira olib, 300 dollarni shaqillatib sanab berishi ham mumkin. Shuningdek, viloyatlar, Toshkent va turli shaharlardagi narxlar ham ancha farqlanadi.Yotoqxonalar bilan bog‘liq vaziyatni ko‘rgan holda, biz hisob uchun talabalar odatda eng ko‘p qo‘llaydigan usul va ommabop narxni olamiz. Aksariyat talabalar 4 kishi bo‘lib o‘rtacha narxi 200 dollar bo‘lgan kvartiralarni ijaraga olishadi. Bu bir kishiga 50 dollar, yoki oyiga 550 ming so‘m degani. Ta’kidlash shart: bu o‘rta statistik raqam!YegulikTalabaning buxanka nondan o‘zga narsa yemasligiga oid latifalarni ko‘p eshitganmiz. Lekin u ham tirik jon, inson. Qolaversa, hozirgi zamonda yirik shaharlardagi aksariyat umumiy ovqatlanish nuqtalarining mijozlari aynan talabalardir. Biz umumiy sherikchilik tamoyilidan kelib chiqib hisob-kitob qilamiz. Ya’ni 4 kishilik, yana hammasi yosh, yaxshi yeydigan ro‘zg‘orga bir haftalik bozorlik kamida 400-500 ming so‘m bo‘lishi lozim. Raqamning kattaligi sababi, hozirgi kunda talabalar orasida uyidan oziq-ovqat olib kelish an’anasi kamayib ketdi. Chunki uyidagilar ham deyarli hamma oziq-ovqat mahsulotlarini sotib olib yeyishadi.Bundan tashqari oyiga o‘rtacha 25 kun ko‘chada qilinadigan tushlik bor. Hozir talabalar uchun ishlaydigan ijtimoiy oshxonalar deyarli qolmadi va hamma bozor iqtisodiyotiga yuzlanmoqda. Bitta tushlik esa kamida 15-20 ming.Shu tarzda bir talaba yegulik uchun kamida (!) 700 ming-1 mln so‘m sarflab qo‘yadi.TransportTalabalar ham kuchayib ketishgan. Oldin hamma jamoat transportida yurgan bo‘lsa, hozir taksi ulushi ham muttasil oshib bormoqda. Oyiga 25-26 kun qatnovning 20 kunini jamoat transportiga, qolganini taksiga ajratamiz. 20 kun o‘rtacha 3 ming, bu 60 ming. 5 kun o‘rtacha 12 ming – buyam 60 ming so‘m. Har ikkisiga 120 ming so‘m. Albatta, talabalar uchun chiqarilgan “proyezdnoy”lar olish mumkin. Lekin ular hamma joyda amal qilmaydi. Qolaversa, talaba faqat o‘qishga borib kelish bilan cheklanib qolmaydi. Demak 120 ming so‘m haqiqatga yaqin.KiyinishAncha nozik masala. Yigitlarda va qizlarda, moda ortidan quvuvchilarda va bunga qiziqmaydiganlarda, boyning bolasida va imkoniyati cheklanganlarda keskin farqlanadi. Lekin biz o‘rtasini olishga kelishganmiz. Buni yillik 1,8 mln deb olaylik, oylikka bo‘lganda esa 150 ming deb yaxlitlaymiz. Bahsli albatta, lekin muntazam va qoldirib bo‘lmaydigan xarajatlar qatorida bo‘lmagani uchun aniq mezon yo‘q.KommunikatsiyaTalabani och qoldirsang qoldir, lekin internetini uzib qo‘yma! Gadjetlar xaridini oylarga bo‘lish, oylik aloqa va internet uchun bemalol 150 ming ajrataverish mumkin, ishonavering.Madaniy hordiqTalabalik oltin davr. Ko‘ngilochar dasturlar esa xarajatsiz bitmaydi. Albatta, bu ham bahsli, muntazam bo‘lmagan va har kim uchun har xil xarajat. Lekin oyiga 100 mingsiz bitmaydi.Xo‘sh, yakunda qanday manzaraga duch kelamiz:670.000+550.000+850.000+120.000+150.000+150.00+100.000=2.590.000, ya’ni taqriban 2,5 mln so‘m*!Albatta, grant asosida o‘qish, stipendiya olish, yotoqxonada yashash, yeyish va ichishni qisqartirish, ko‘ngilochar tadbirlardan voz kechish orqali bu xarajatni ancha kamaytirish mumkin. Lekin shunda ham 1,5 mln so‘mdan kamiga bir talabani bir oy davomida ta’minlashning amalda iloji yo‘q.Ko‘rinadiki, bolasini o‘qitmoqchi bo‘lgan ota-onalar belni mahkam bog‘lashlari, yoki talabalarning o‘zi hayot sabog‘iga tezroq ro‘baro‘ kelib, ishlashni boshlashlari zarur bo‘ladi.* Narxlar statistik tadqiqotlarga emas, hayotiy kuzatuvlar va so‘rovlarga asosan shakllantirilgan. Umuman, bu borada biror rasmiy tadqiqot olib borilgani ma’lum emas.Abror Zohidov"
https://kun.uz/uz/news/2022/09/25/ishdan-zada-bolganman-lekin-menga-pul-kerak-ofitsiantlikdan-dokondorlikkacha-yol-bosgan-24-yoshli-talaba-qiz-hikoyasi,2022-12-01 20:22:19.123140,"Hikoya qahramoni Oybarchin 24 yoshda. Otasidan erta ayrilgan qiz ro‘zg‘or tashvishlarini nozik yelkasiga olgan. Bu yoshda ko‘zlarini operatsiya qildirish, uy ko‘tarish, do‘kon ochib o‘z ishini boshlash, kontraktini to‘lash bilan birgalikda oilasini ta’minlash hatto uncha-muncha yigitning qo‘lidan kelmaydigan ish. Qiz bola boshi bilan Oybarchin bu ishlarni qanday amalga oshirganini bilishga qiziqdik. «Ish izlab yurganimdan oyoq kiyimimning poshnasi ko‘chib ketdi»«Onam uy bekasi edi. Hech qayerda ishlamasdi. Otamdan so‘ng bizning keladigan mablag‘imiz yo‘q edi. Oilada kimdir ishlashi kerak. Bir oy tinimsiz ish izladim. Qani endi topila qolsa! Oxiri poyabzalimning poshnasi ko‘chib ketdi. So‘nggi pulimga yelim oldim-da, uni ta’mirladim. O‘zimga o‘zim «bugun ish topmasang bo‘lmaydi», deb qat’iy qaror qildim.Tavakkal qilib kollejga keldim. Direktor o‘rinbosari juda jahldor odam ekan. Maqsadimni eshitib, «senga dars yo‘q», deb quvib yubormoqchi bo‘ldi. Lekin ish qidirib charchagan odam uchun bu do‘q kor qilarmidi! Direktorni ko‘rishim kerak, deb qattiq turib oldim. O‘rinbosar direktor yo‘qligini, ariza yozib ketishimni aytdi.Ertasi kuni xabar olgani bordim. Ne ko‘z bilan ko‘rayki, arizam kechagi joyida turibdi. Kotibadan nega arizamni bermaganini so‘rasam, hali direktor kelmaganini aytdi. Eshiklari ochiq turibdi-ku, degan gapimga javob topolmay kalovlanib qolganida, direktor o‘rinbosari kelib qoldi. Qarasam, meni kirgizish niyatlari yo‘q. Janjal ko‘tardim, o‘rinbosar bilan kotiba ham qolishmadi. Ularning o‘zaro gaplashayotganidan foydalanib, o‘rinbosarni aylanib o‘tdim-da direktorning xonasiga yugurdim. Ortimdan kotiba va o‘rinbosar kirib keldi. O‘rinbosar menga «kim ruxsat berdi, bor chiqib ket!» deb baqirdi.Shu payt direktor «senga mening xonamda baqir-chaqir qilishga kim ruxsat berdi?! Bor o‘zing chiqib ket!» — dedi unga. O‘rinbosar bo‘zarib ketdi. Direktor ko‘rsatgan joyga o‘tirdim-da, kecha ariza tashlab ketganimni, u bilan tanishib chiqishini so‘radim. Direktor buyrug‘i bilan kotiba arizamni olib kelib berdi.«Bugundan ish boshlaysan, ma’qulmi?» – dedi direktor.Bunchalik tez ishga oladi deb o‘ylamaganim uchun juda xursand bo‘lib ketdim, lekin bildirmaslikka harakat qilib, rahmat deb bosh qimirlatib qo‘ydim. O‘rinbosarini chaqirtirib bitiruvchi kursning barcha ingliz tili darsini shu qizga berasan, dedi.Ma’lumotim o‘rta-maxsus bo‘lsa ham meni ishga olishdi.O‘quvchilar shovqin solib o‘tirgan xonaga kirdik. O‘rinbosarni ko‘rishi bilan hamma tinchlandi. Tanishtirayotganda mendan alamini oldi. Yomon qilib tanishtirib ketdi.«Sizlarga ingliz tilidan o‘qituvchi keldi. Buyam sizlar tengi, tengdoshlaringdan o‘rganasizlar endi» – dedi u.U chiqib ketishi bilan xonada shovqin ko‘tarildi. Hech kim gapimga quloq solmasdi. Bolalardan birovi oyog‘ini partaning ustiga chiqarib olgan, yana boshqasi partaga chiqib o‘tirib, o‘rtog‘i bilan kulishgan, kimdir pista chaqqan...Men esa dars o‘tishni boshladim. Kuyib-pishib, sidqidildan dars o‘tdim. Faqat 4 qiz diqqatini menga qaratdi. Bor bilimimni ishga solib, shularga dars o‘taverdim. «Qanday chiroyli dars o‘tyapmiz, kelinglar, buni s’yomka qilamiz», deb telefonimni qizlardan biriga berdim. Shunday qilib, darsimni videoga oldirdim. Kollejga IIB xodimini olib kelgani haqidaDars yakunlanganidan so‘ng, menga ariza yozib bergan odamning oldiga borib, yana bitta ariza yozdirdim-da, ichki ishlarga tashlab keldim. Ertasi kuni kollejga borsam IIB xodimi kelgan, direktor, o‘qituvchi va ota-onalar tipirchilab yuribdi.— Seni shu maqsadda ishga olganmidim, yaxshilikka javobing shumi?! — dedi direktor meni ko‘rishi bilan.— Men ishga muhtoj bo‘lishim mumkin, lekin g‘ururimni oyoq osti qildirib qo‘ymayman. Kecha chin dildan berilib dars o‘tdim. Mana, qo‘limda isbot — videosi ham bor. Istasangiz ko‘rsataman. O‘z huquqlarimni yaxshi bilaman. Men qonunga yoki insoniylikka zid ish qilmadim.Kichkina bo‘lsang ham o‘tkirgina ekansan, dedi direktor. Shu bo‘ldi-yu, nima majlis bo‘lsa, o‘tkir qiz qani, kichkina qizcha qani, deb direktor meni oldiga o‘tirg‘izib qo‘yadigan bo‘ldi.Kechagina o‘zini katta tutib o‘tirgan bolalar osmondan tushib yig‘lab yalinishga o‘tdi. Ko‘rsangiz hech birining ota-onasi mansabdor yoki o‘ziga to‘q odam emas ekan. Birovining otasi qorovul, birovining onasi farrosh, yana boshqasining onasi maktab oshxonasida ishlarkan.Ota-onasi ko‘zida yosh, arizangizni qaytarib oling, deb sharoitini tushuntirgan. Bolalar kechirim so‘ragan...«Ota-onalaringning shu holatini eslab qolinglar. Sizlar uchun yashab, yana bosh egib turish oson deb bilmanglar. Kechirimni mendan emas, bulardan so‘ranglar», — dedim o‘quvchilarga.Arizamni ko‘z oldida yirtib tashladim-da, «agar shu hol qaytariladigan bo‘lsa yana yozib beraman, lekin bu safar qaytarib olmayman, vaqtim tugadi, darsga kirishim kerak», deb chiqib ketdim. Shu bilan barcha o‘quvchilarim mulla mingan eshakdek bo‘lib qoldi. Onam eski yubkasini buzib, forma tikib berdi– Yangi kiyim olishga sharoitimiz yo‘q edi, onam eski yubkasini buzib, menga forma tikib berdi. O‘sha formamniyam rosa kiyganman. Ishlab yurib o‘qishga topshirdim. Toshkentda xalqaro moliya institutiga (International school of finanse and technology) shartnoma asosida kirdim. Kontrakt to‘lovi uchun pul yig‘dim. Jamg‘argan pulimni hisoblasam kontraktimning yarim yillik summasidan tashqari 200 ming so‘m qolyapti.«Onam qizim, bu pul bilan ikkimiz borsak qiynalib qolamiz, sen o‘zing bor. Xolang kutib oladi. Kontraktingni birinchi navbatda to‘la, yo‘qotib qo‘ymagin», deb tayinladi.Shunday qilib katta shaharga umrimda birinchi marta yolg‘iz keldim. Birinchi marta uyimdan uzoqqa yolg‘iz ketdim...Xolamning uyini telefonlashib topib keldim. Ertasi kuni sahardan universitetga otlandim. Chunki uning qayerdaligini bilmasdim. Bekatgacha ancha yo‘l edi. Kelgan avtobuslardan qayerga borishini so‘rayverib, ancha vaqtim ketgandi o‘shanda. Avtobusga chiqqanimdan so‘ng ham «yetdikmi?» deyaverib konduktorni rosa bezor qilganman. Bir amallab o‘qish joyimni topib bordim.Pulimning oxiri ko‘rinishni boshlagandiPulimning oxiri ko‘rinishni boshladi. Ishlamasam bo‘lmaydi. Uydan yordam ololmasligimni bilaman. Darsdan chiqib ish qidirishga tushdim. E’lonlarni o‘qib yurdim. O‘quv markaziga administrator kerak ekan. Borib rahbariga uchrashdim. Nega ishlamoqchiligimni so‘radi. Ishdan bezor bo‘lgan odamman. Menga qolsa sira ishlamasdim, lekin pul kerak, dedim.«Dangal gapirar ekansan. Mayli, ertaga falon vaqtda kel», — dedi. Boshqa bir o‘quv markaziga olib bordi.«Shu yerga resepshn kerak. U yerda ishlasang kamroq olasan, bu yerda ko‘proq topasan. Senga ko‘proq pul kerak-ku, to‘g‘rimi?!» — dedi.«Ha», — dedim.Shunday qilib o‘qituvchi xonimchadan ta’lim markazi xodimasiga aylandim. Hamma meni hurmat qilar, boshliqning odami, bizni tekshirishga kelgan, kabi gaplarni orqavarotdan eshitib qolardim.Erta chiqib ketib, xolamnikiga qorong‘ida kirib kelardim. Oshxonada idishlar qalashib yotar, ahvoliga qarab bo‘lmasdi. Charchagan bo‘lsam ham yig‘ishtirib, joylab keyin uxlardim. Bir kuni juda qattiq charchadim. Kelib uxlab qolganman. Ertasi kuni kelsam xolam narsalarimni ko‘chaga chiqarib qo‘yibdi. Shu bilan boshpanasiz qolgandim.Keyinchalik o‘zimni tiklab olganimdan so‘ng xolam mendan kechirim so‘radi, biz yana salom-alik qilib ketganmiz. Lekin o‘shanda boshpana izlab ancha sarson bo‘lganman. Ovqatlanmasam ham yonimda taksi uchun pul turadiQish yaqinlashib qolgan. Ustimga kiyim qilishim kerak. Topganim kvartira puli, yeb-ichish, kontrakt puli va boshqa xarajatlarimdan ortmaydi. Kiyimlar esa qimmat.Qishda ancha vaqt charm kurtkachamda yurganman. O‘shanda meni ko‘rganlar satang deb o‘ylashgan bo‘lsa kerak. Aslida, kiyishga kiyimim, sotib olishga esa pulim yo‘q edi. Kvartiram va o‘qishim bir-biridan juda uzoq, avtobusni kutib soatlab qolib ketardim. Taksi esa 25 mingdan kamiga olib ketmas edi.Bir kuni avtobus kutib yarim kechagacha qolib ketganman. Keyin bilsam avtobus to‘xtatilgan ekan. Pulim yo‘q, faqat oylik yo‘l chiptam bor. Kun sovuq, ustimda esa o‘sha kurtkacham.Shu menga dars bo‘lgan. Ovqatlanmasam ham, yonimda taksi uchun pul turadi. Yangi kiyim olishni orzu qilardimSovuq zabtiga olavergach, tavakkal bozorga chiqdim. Kiyilgan kiyimlarni sotadigan joy bo‘larkan. 100-150 minglik kiyimni kiyilganini 15-20 mingga topsa bo‘ladi. 200 mingga boshdan oyoq kiyim qilganman. Kvartiraga opkelib yaxshilab yuvganimdan keyin yangidek bo‘lgan. Kiyaverganman, hech kim bilmagan. Muhimi, qishdan eson-omon o‘tib olganman.Lekin hamisha yangi kiyim olishni orzu qilardim. Pul orttirib, kontraktim uchun yig‘inardim. Yig‘ib-yig‘ib, 5–10 dollar olib qo‘yaverardim. Hamma dollarlarim mayda kupyuralar edi. Chunki so‘mda tursa ishlatib qo‘yaman deb, yetadigan summa bo‘lishi bilan dollar olib qo‘yardim. Ham quvonch, ham qayg‘uQiyinchiliklar, stresslar o‘z kuchini ko‘rsatdi. Ma’lum vaqt qisqa xotira yo‘qolishi bilan qiynaldim, davolandim. Ishdan ketishga majbur bo‘ldim. Shu orada karantin boshlanib qoldi. Hamma talabalar qatori uyimga qaytdim. Kontrakt uchun yig‘ib qo‘ygan pulim bor edi. Ro‘zg‘orga qarashdim. Kovid bo‘lib qoldim. Xullas ishlatilib ketdi. Kontrakt to‘laydigan vaqt kelganda to‘lay olmadim. To‘lov muddatini cho‘zishdi.O‘qiyotgan joyim xorij universiteti edi. Singlim bilan birga Toshkent davlat texnika universitetiga ham o‘qishga topshirib qo‘ydim. Imtihon o‘tdi. Mandat chiqqan kuni o‘qiyotgan joyimdan kontraktni to‘lolmaganim uchun o‘qishdan chetlashtirilganim haqidagi xabarni oldim.Mandat javobida esa davlat granti asosida talabalikka tavsiya etilganim turardi. Na xursand bo‘lishimni, na xafa bo‘lishimni bilaman. Xalqaro moliya edi-ya, deb ichim kuysa, bunisi budjet bo‘libdi-ku, deb xursand bo‘laman. Xullas, talabalikdan quvilgan kunim talabalar safiga qabul qilingandim. Menga yana ko‘p pul kerakKo‘zim xira ko‘rardi. Odamlarning yuzini tiniq ko‘rmasdim. Xuddi chaplashib ketganga o‘xshardi. Ko‘zoynakda ham qiynalardim. Toshkentga qaytganimdan so‘ng shifokorga ko‘rindim. Ko‘zimning tomiri yorilay deb turibdi ekan. Menga yana ko‘p pul kerak edi. Oktyabrda operatsiya qildirishim kerak, unga esa 7 yarim million so‘m ketarkan.Men ko‘r bo‘lib qolishdan, shu xira ko‘rib turgan dunyomni zulmat qoplashidan qo‘rqa boshladim. Ofisiantlikka ishga kirdim. Tushgacha o‘qish, tushdan keyin ishga borardim. Yarim oqshomgacha ishlaganimga darslarda uxlab qolardim. Uyqusirab men javob beraman deb qo‘l ko‘tarib doskaga chiqqan vaqtlarim ham bo‘lgan. Hamma kulardi. Men ham kulgi bilan yengib ketardim.Avvaliga kuniga 100 mingdan bora-bora 500 mingdan topa boshladim. Nima ish qilsam ham chin dildan, maromiga yetkazishga harakat qilaman. Doktor aytgan summani belgilangan vaqtgacha topdim. Xursand bo‘lib shifoxonaga yugurdim. Ko‘zimni tekshirgan doktor sizda ko‘rsatkichlar o‘ynayapti, operatsiya qilolmaymiz, dedi. Plyus-minuslarim dam tushib, dam oshib ketardi. Nima bo‘lsa ham operatsiya qiling, yo‘qsa ko‘r bo‘lib qolarkanman-ku, dedim. Lekin shifokor ko‘nmadi. Men hayotni his qilyapmanKeyin boshqa joyga bordim. Doktor uch kun tayyorlab operatsiya qilishini, qorachig‘imni kattartirganda ko‘rmay qolishim mumkinligi, men bilan kimdir kelishi kerakligini aytdi. Onamni qishloqdan chaqirolmasdim, xullas men bilan keladigan odam yo‘q edi. Men o‘zim ketolaman, qilavering dedim.Boshimni bekat ustunlariga urib olganim, marshrutkaga qarab bu nechinchi raqamli avtobus deganlarim hech esimdan chiqmasa kerak.Shunday qilib operatsiya kuni keldi. Meni olib kirib ketishdi. Hammasini his qilib turdim. Operatsiyadan so‘ng doktor ko‘zlarimni ochmaslikni buyurdi. Asta qarab ko‘rdim. Xonadagilarning yuzi tiniq ko‘rinardi. Men dunyoni boricha, ranglarning chaplanishisiz, bijir-bijirlarsiz ko‘rayotgandim.  O‘z ishimni boshlashim kerakKichik bo‘lsa ham o‘z ishimni boshlashim kerak edi. Hisoblasam, 10 million pul yig‘ib qo‘yibman. Bo‘lib to‘lash sharti bilan ikkita muzlatkich olib, do‘kon ochdim. Tushgan foydaga darrov do‘konga narsa olib kelib qo‘yaman.Boshlanishi hamisha qiyin bo‘ladi, osonlikcha erishiladigan narsaning o‘zi yo‘q. Savdodan tushgan pul tovar aylanmasiga, ijara haqiga yetmay qoladigan vaqtlar ham bo‘ladi. Shaharda ijara haqi ham qimmat. Qolaversa, tushgacha o‘qishda bo‘laman.O‘ylab ko‘rib, do‘konimni qishlog‘imga ko‘chirmoqchi bo‘lyapman. U yerda onam, ukalarim savdo qilaverishadi. Qishloq joyda savdo ham yaxshi bo‘ladi, shahardagidek har qadamda do‘kon uchramaydi. Bilim va mehnatni o‘rgatamanO‘qishni tamomlashimga ham bir yil qoldi. Ustozlarim magistraturada o‘qishni davom ettiring, sizni universitetda olib qolamiz, deyishyapti. Nasib qilib shunday bo‘lsa, kelajakda farzandlarimga bu kunlarga yetib kelish oson bo‘lmaganligini aytib beraman.Bolalarimni avvalo mehnat qilishga o‘rgataman. Til kurslariga beraman. Inson qiyin kunlarida, yonida bironta ham do‘sti qolmaganida mehnat va bilimi uni qutqarishiga o‘zim amin bo‘ldim. Bolalarimni ham shunday tarbiyalayman!Charos Mannonova suhbatlashdi."
https://kun.uz/uz/news/2022/09/25/toshkent-samarqand-va-andijonda-noqonuniy-valyutchiklar-ushlandi,2022-12-01 20:22:21.683040,"Toshkent shahri, Samarqand va Andijon viloyatlarida chet el valutalarining noqonuniy muomala kiritilishi oldi olindi. Bu haqda Iqtisodiy jinoyatlarga qarshi kurashish departamenti xabar qildi.Qayd etilishicha, Bosh prokuratura huzuridagi departamentning Toshkent shahar boshqarmasi tomonidan tezkor tadbir o‘tkazilgan. Unda Yashnobod tumanida «Aviasozlar» bozori atrofida valuta qimmatliklari savdosi bilan shug‘ullanib kelgan Sh.A. fuqaro D.ga 6 400 dollarni 70,9 million so‘mga sotgan vaqtida ushlangan.Bundan tashqari, Samarqand shahar bo‘limi tomonidan ham Milliy Gvardiya xodimlari bilan hamkorlikda tezkor tadbir o‘tkazilgan. Natijada Mironshoh ko‘chasida xorijiy valuta mablag‘larini ayirboshlash bilan shug‘ullanib kelgan F.Y. fuqaro G‘.ga 3 300 dollarni 36,5 mln so‘mga sotgan vaqtida ushlangan. Uning yonidan jami 3 940 dollar, 37,5 million so‘m va 3 000 rubl ashyoviy dalil sifatida olingan.Shuningdek, Andijon shahar bo‘limi tomonidan tezkor tadbir o‘tkazilgan. Unda markaziy dehqon bozori atrofida valuta ayirboshlash bilan shug‘ullanib kelgan fuqarolar Q.Sh. va Q.N. fuqaro G.ga jami 200 ming rublni 36,4 million so‘mga sotgan vaqtida ushlangan.Mazkur holatlar yuzasidan Jinoyat kodeksining 177-moddasi (valuta qimmatliklarini qonunga xilof ravishda olish yoki o‘tkazish) bilan jinoyat ishlari qo‘zg‘atilib, surishtiruv shaklidagi tergov harakatlari olib borilmoqda."
https://kun.uz/uz/news/2022/09/24/ozbekiston-zafaron-yetishtirishda-dunyo-yetakchisiga-aylanmoqchi,2022-12-01 20:22:23.133915,"Tarkibidagi efir moylari va foydali minerallar sabab dunyo bozorida yuqori narxlanadigan bu o‘simlikka talab yildan yilga ortib bormoqda.Za’faron guli ustunchalaridan olingan mahsulot pazandalik va farmatsevtikada ishlatiladi. Gul barglaridan esa choy tayyorlashda foydalanish mumkin.Dunyoda za’faronning deyarli 90 foizi Eronda, 10 foizi esa Italiya, Fransiya, Ispaniya, Hindiston, Ozarboyjon va Afg‘onistonda yetishtiriladi.Ammo so‘nggi yillarda Eronga nisbatan qo‘llanilayotgan sanksiyalar sabab bu davlatda yetishtirilayotgan mahsulot G‘arb bozoriga chiqish imkoniyatini yo‘qotgan.Eron za’faroni Yevropa bozorlariga hozir faqat vositachilar brendi orqali yetib bormoqda.O‘zbekiston uchun za’faron yetishtirishda dunyo yetakchisiga aylanish imkoniyati bormi?3 yildan buyon za’faron yetishtirayotgan va bu borada ko‘rsatkichlarini oshira borayotgan “BMB TRADE GROUP” kompaniyasi kuzatuv kengashi raisi Bekzod Mamatqulovga ko‘ra, bu O‘zbekistonning 2025 yilgacha belgilab olgan rejasi hisoblanadi.“Yaqin besh yillikda (2020 yildan 2025 yilgacha) kompaniyamiz za’faron ekish rejasini 2 ming gektarga yetkazish topshirig‘ini olgan. Agar shu rejaga yetolsak, natijada dunyo bozori uchun 20 tonnadan ortiqroq za’faron yetishtiramiz va o‘z-o‘zidan yetakchiga aylanamiz. O‘z o‘rnida bu mahsulotning qiymati 175-180 million yevroga yetadi”, – deydi Mamatqulov.2021 yil tahliliga ko‘ra, dunyoda jami 175 tonna za’faron hosili olingan. Uning savdo aylanmasi 1,5 mlrd dollarni tashkil etgan.Za’faronga bo‘lgan dunyo aholisi talabi esa bundan ancha baland – ehtiyoj 350 tonnani tashkil qiladi. Bu za’faron yetakchiligiga intilayotgan O‘zbekiston uchun katta bozor degani."
https://kun.uz/uz/news/2022/09/24/ogay-onam-meni-aldab-sotib-yuborgan-hayotiy-hikoya,2022-12-01 20:22:24.582187,"Onamning o‘ziga ko‘zi qiymasdi...Oilada ikki o‘g‘il bir qiz edik. Bitta qiz bo‘lganim uchun onam mening sirdoshim, dugonam edi. Qo‘li-qo‘liga tegmay ishlar, uy yumushlari, mol-holni tindirib, gilam to‘qishga o‘tirardi. Qo‘llari qavarib, yara bo‘lib ketardi...Otam esa erta ketib kech kelar, topgani o‘zidan, ulfatlaridan ortmasdi. Bolaligimni eslasam, otam faqat mast holda ko‘z o‘ngimda gavdalanadi. Oyog‘ida zo‘rg‘a chayqalib turar, kun bo‘yi tinim bilmay ishlagan onamni «uyda o‘tirasan, boqimanda», deb kaltaklardi.Vaholanki, ro‘zg‘or onamning gilam sotib topgan puli bilan o‘tardi. Kaltak yeyverib, bechora onam o‘lib ketdi. Nega yoshligida ajrashib keta qolmagan ekan, shuncha xo‘rlikka chidagan, alaloqibat o‘lib ketdi, deb hozir ko‘p o‘ylayman, ich-ichimdan ezilaman. Onam tirik bo‘lganida bugun taqdirim butunlay boshqacha bo‘larmidi...Onam o‘lgach, otam ko‘p yolg‘iz qolmadi — boshqa ayolga uylandi. Chunki ro‘zg‘orga ayol kishi kerak edi. Men o‘zim akalarimning, otamning kirlariga, osh-ovqatiga ulgursam, mol-holga qarashga vaqtim qolmasdi. Maktabga ham bir kun borsam ikki kun borolmasdim. Ro‘zg‘ordan ham ancha qiynalib qolgandik. O‘gay onam kelishi bilan uydagi eski gilamlarni yig‘ib, onam men uchun to‘qib, niyat qilib olib qo‘ygan gilamlarni soldirdi, qo‘lga ilinadigan narsalarni otamdan berkitib sotib yubordi. Hattoki onam o‘ziga ishlatishga ko‘zi qiymay, yig‘ib qo‘yganlarini birma-bir sota boshladi. Chunki otamning topgani o‘zidan ortib ro‘zg‘orga yetmasdi. Otam ham avval boshida ichmay yurdi, keyin yana eski odatini boshladi.Ko‘ylak olib berish bahonasida meni sotib yubordiBir kun o‘gay onam otam bilan qattiq janjallashib qoldi. Otam odati bo‘yicha uni o‘lasi qilib kaltakladi. Shunda o‘gay onam «hali shoshmay tur, sendan qasdimni boshqacha yo‘l bilan olaman, farzanding tirik bo‘lib uning dog‘ida kuyasan», deb ko‘ngliga tuggan ekan.Kunlarning birida «senga yangi ko‘ylak olib beraymi?» deb qoldi. O‘gay onam kelgandan beri menga hech mehribonchilik qilmagan edi. Bu gapi juda erish tuyuldi. «Yo‘q, kerakmas», dedim. Ammo qo‘yarda-qo‘ymay ko‘chaga olib chiqib ketdi. Negadir borgim kelmayotgandi.Yo‘limiz cho‘zilgandan cho‘zildi, hech manzilga yetay demaymiz. Mashinada ketyapmiz, yo‘limiz tugamasdi. «Nega buncha uzoqqa ketyapmiz?» deb so‘rasam «shu yoqda zo‘r ko‘ylak sotadi, jim ket», deb jyerkib beradi. Kunduz yo‘lga chiqib, manzilga tunda yetib keldik.Bir amaki bilan uchrashdik. O‘zini asalchi deb tanishtirgan kishi asal borligini, tatib ko‘rishim mumkinligini aytib, meni bir xonaga kiritib yubordi. Xonada kutdim-kutdim, o‘gay onam kelmadi. Asalchinikida ko‘ylak nima qilishiga tushunmasdim.Bir vaqt boyagi amaki qaytib xonaga kirdi. «Ayang ketdi, men sen uchun juda ko‘p pul berdim unga, seni sotib oldim. Endi menga yo xotin, yo qul bo‘lasan. O‘zing tanla», — dedi.U vaqtda go‘dak edim, hech narsani tushunmasdim, ammo nimadir yomon narsa bo‘lishini sezardim. Men uyimga ketishni istardim, yig‘ladim, dodladim, ovozimni hech kim eshitmasdi. Haligi kishi bir tarsaki urgan edi, og‘riqqa chidolmay yiqilib tushdim...Xotini eriga tegishimni aytdi...Meni yerto‘laga qamab qo‘yishdi. 30 kun zax yerda yotdim. Asalchining xotini va bolalari bor edi. Xotini «erimga tegasan, endi u bilan bir xonada turasan, tushundingmi», dedi.Boyagi ayol shu gapni aytib, meni har kuni kaltaklardi. Aybim nima ekanligiga tushunmasdim. Hech kim meni eshitishni istamasdi, faqat qulog‘imga boyagi gaplarni quyib, kaltaklashardi.Asalchining xotini o‘ninchi kuni eri va menga joy soldi. Meni urib-urib, itargancha o‘sha xonaga kiritib yubordi...Men hali go‘dak edim, maktabni ham bitirmagandim. Hozir ham o‘sha tunning dahshatidan qutulolmayman. O‘ylasam, farzandlaridan ham kichkina qizga bunday qabihlik qilish uchun odam o‘taketgan yovuz bo‘lish kerak. Eslasam, tovonimgacha muzlab ketaman.O‘shanda hamma qizlar oq otli shahzodasini kutadigan, orzu havasga berilib, bu haqida birovga aytishga uyaladigan yoshda edim... — ko‘zlari yoshlangan ayol bo‘g‘ziga tiqilgan narsadan ovozi chiqmay, bir nuqtaga tikilib qoldi.Otamdan men orqali o‘ch olindiKeyin bilsam, o‘gay onam meni Surxondaryodan Urgutga olib kelib, sotib ketgan ekan. Men otamdan kaltak yeganda shu ayolga qanchalar achingandim. Onamning qiynalganini ko‘rganim, bilganim uchun bu ayolga ham og‘irligini his qilardim.Odatda, onasining o‘rniga kelgan ayolga qizlar kun bermaydi. Onasining o‘rnida birovni ko‘rish qiz bola uchun juda og‘ir. Ammo otam bilan hayot qilish oson emasligini bilganim uchun ham men bu ayolga uy ishlarida ko‘maklashardim, aya, deb chaqirardim. Onam kabi men bilan ovunsin, dardlari yengillashsin, debman.Lekin u men bilan ovunmadi, aksincha otamdan men orqali o‘ch oldi.  To‘rt oy deganda u zindondan qochib ketdim. Notanish yo‘llar, qayga yurishni bilmayman. Tutib oladigandek yuragim xavotir va vahimada dukkillaydi. Oyoqlarim shilinib, tilinib, kunbotarda bir qabristonga kelib qoldim.Tunda qabriston juda qo‘rqinchli bo‘ladi. Lekin tiriklarning qabihligidan to‘ygan odam uchun u qadar dahshatli emas ekan. Bir oqshom mozorda tunadim. Topib olmasligi uchun qabrlarning panasiga yashirinib yotdim. O‘z yuragimning ovozini eshitib yotib, tongga yaqin uxlab qolibman...Kimningdir ovozini eshitib, topib olishdimikan, degan o‘yda sakrab turdim. Qarasam, bir ayol menga qo‘rquv bilan tikilib turibdi. O‘likmi, tirikmi, degan bo‘lsa kerak-da.Unga boshimdan o‘tganlarni so‘zlab berdim. Zo‘ravonlikka uchragan xotin-qizlarga yordam beradigan nodavlat tashkilot borligini, meni o‘sha yerga olib bormoqchiligini aytdi. Juda qo‘rqib ketdim. Bu ham meni sotib yubormoqchi bo‘lsa-chi!?Opa bir amallab u joyning yaxshi ekanligiga ko‘ndirib, olib keldi. Aslida boshqa ilojim ham yo‘q edi. Yo‘q, aldamagan ekan, bir yil shu dargohda yashadim. Keyin markazdagi opalar men haqimda e’lon berishdi.Akalarim izlab, topib keldi. O‘shandagi ahvolimni tasavvur qilolmaysiz... Quchoqlashib, yig‘lab ko‘rishdik. Markazdagi opalarga rahmat aytib, meni uyga olib ketishdi. Boshimdan o‘tganlarni aytib berdim.O‘gay onam shu kuni yo‘lda avariya bo‘lib o‘lgan ekan... Ajali yetgan ekan-da, yo‘qsa bir avtobus odamdan faqat shu omonatini topshiradimi? Shu vaqtgacha qancha la’nat o‘qibman-a.Dadam, akalarim meni izlashmagan joylari qolmabdi. Asalchini sudga berishdi. Lekin sud bo‘lishidan oldin asalchi meni topib kelib, qo‘rqitdi. Agar bir og‘iz gapiradigan bo‘lsang, qo‘lim hamma joyga yetadi, butun oilangni qirib tashlayman, dedi. Sudda tilim aylanmadi, hech narsa aytolmadim. Qo‘rqdim...Erta quvongan ekanmanQiyinchiliklarim ortda qoldi, deb erta quvongan ekanman. Qishloqda bosh ko‘tarib yurolmay qoldim. Hamma meni qo‘li bilan bigiz qilib ko‘rsatadi. Xuddi men atay qochib ketgandek. Ruhan juda toliqdim, o‘zim tug‘ilib o‘sgan qishloqqa begona bo‘lib qolgan edim. Uyimda bir yil yashab yana «Rahmdillik» markaziga qaytdim.Shifoxonaga farrosh bo‘lib ishga kirdim. Kunlarim bir zaylda o‘ta boshladi. Ishga boraman — markazga qaytaman, o‘zimga o‘xshab hayotda qiynalgan, borarga joyi bo‘lmagan ayollar bilan dardlashaman.Keyin hayotimda bir inson paydo bo‘ldi. U shifoxonaga davolanish uchun kelgandi. Meni ko‘rib yoqtirib qolganini aytdi. Avvaliga o‘zimni olib yurdim. Yo‘limdan chiqib, tinch qo‘yavermagach, o‘tmishimni unga so‘zlab berdim. U «menga o‘tmishing qiziq emas, kelajaging muhim», dedi.Mening ham baxtli bo‘lishga, sevib-sevilishga haqqim bor edi-ku, to‘g‘rimi? Bittagina opasi borligini, hozir Rossiyada ekanligini aytdi. Opasi qaytgach, to‘y qilishimizni aytib, nikoh o‘qitdi. Biz bir oila bo‘lib yashay boshladik. Avvaliga hammasi yaxshi edi. Ammo oiladan ham baxtim kulmagan ekan: erim ichib keladigan odat chiqardi.Bilishimcha, avvallari ham ichib ko‘chalarda yiqilib qolar ekan. Shifoxonaga tushishiga ham shu sabab bo‘lgan, men bilmaganman, surishtirmaganman. Meni ham sevadigan inson borligiga quvonib, tegib ketaveribman.Avval o‘zimni boqqan bo‘lsam, endi erimni ham boqa boshladim. Hayotim yana zulmat bilan qoplandi. Bu zulmatni mittigina nur — yuragim ostida kundan kunga kattarib borayotgan vujud yoritib turardi. U tug‘ilsa hammasi yaxshi bo‘ladi, erim o‘zgaradi, deb umid qilardim.Homiladorlik davrim juda qiyin o‘tdi. Siqilish, kaltak, ochlik... hammasi bir bo‘lib farzandim nogiron tug‘ildi. Xudoga shukur, oyoq qo‘li, ko‘z qulog‘i joyida, ammo tik turolmaydi, oyoqlari harakatsiz. Doktorlarga ko‘rsatdim. Nevrologik kasal, hozir davolatsangiz tuzalib ketadi, deyishdi. Davolatish uchun 5–6 millon so‘m kerak ekan. Erimga aytsam, «Menga nogiron bola kerak emas, o‘ldirib yubor», dedi.Orada opasi Rossiyadan qaytdi. Rosa janjal qildi. Ukamni sen shu ahvolga solgansan, deb uydan quvib chiqardi. Keyin uyni sotib, erimni Rossiyaga o‘zi bilan olib ketdi.Otamdan yordam so‘rab bordim. «Bolangni tashlab kel-da, yashayver. Senga hech kim hech narsa demaydi. Lekin mana bu itvachchang bilan ostonamdan qadam bosma», dedi.Nima ham qilardim, axir onaman! Bolamdan voz kecholmasdim. Farzandimni bag‘rimga bosib yana «Rahmdillik» markaziga qaytib keldim. Meni bolam bilan ham qabul qilishdi.Avvallari ibodatni bilmasdim. Hozir Xudo bilan do‘stlashib olganman. Dardimni unga aytaman. Namoz o‘qishni o‘rganganimdan beri ruhimda bir yengillik bor. Yaxshi insonlar ko‘magida bolamni ikki marta davolatdim. Oyoqlarini qimirlatadigan bo‘ldi.Kvartiraga joy topib, ko‘chib chiqdim. Ijara uyimga yaqin joydan ish topdim. Bolamni ovqatlantiramanda, uxlatib ishga yuguraman. Orada kelib xabar olib ketaman. Ishtahasi yaxshi, berganni qaytarmay yeydi. Avvallari u bilan ishlolmay qiynalardim. Birovning qo‘liga qarashdan og‘iri bo‘lmas ekan.Xudoga shukur, hozir to‘rtga kirib, beshga qarab ketyapti. Qiynalsam ham, topganim ikkimizning kun ko‘rishimizga yetyapti. Orttirib, bolamning davolanishi uchun ham yig‘ib qo‘yyapman.Yashashdan yagona maqsadim — farzandimni oyoqqa qo‘yish. Boshimdan nimalarni o‘tkazmadim?! Ularning oldida hozirgi kunlarim holva. Farzandimning xastaligi menga berilgan sinovdir, balki. O‘g‘lim meni jannatlarga olib kirsa ajab emas, deb o‘zimda yashash uchun kuch topyapman.Charos Mannonova suhbatlashdi."
https://kun.uz/uz/news/2022/09/24/uch-hududda-prava-olib-berishni-vada-qilgan-shaxslar-ushlandi,2022-12-01 20:22:25.993313,"Bosh prokuratura huzuridagi departamentning Urganch tumani bo‘limi tomonidan IIB xodimlari bilan hamkorlikda tezkor tadbir o‘tkazilgan.Unda, fuqaro S.I. 2 nafar fuqaroning ishonchiga kirib, ularni tanishlari orqali haydovchilik guvohnomasini olish uchun bo‘lib o‘tadigan imtihondan o‘tkazib qo‘yish evaziga 700 AQSh dollari va 1,1 mln so‘mni olgan vaqtida ashyoviy dalillar bilan ushlangan. Departament hamda DXX Sirdaryo viloyati boshqarmalari tomonidan IIB xodimlari bilan hamkorlikda tezkor tadbir o‘tkazilgan.Unda, “Vatanparvar” tashkiloti tasarrufidagi Guliston shahar o‘quv sport texnika klubi o‘qituvchisi T.K. fuqarolar I.B. va Q.U.ga tanishlari yordamida haydovchilik guvohnomasi olib berish evaziga 600 AQSh dollarini olgan vaqtida ashyoviy dalillar bilan ushlangan.Buxoro viloyat boshqarmasi tomonidan o‘tkazilgan tezkor tadbirda esa, fuqaro U.T. boshqa bir fuqaro Sh.ga tanishlari yordamida haydovchilik guvohnomasi olib berishni va’da qilib, evaziga 6 mln so‘mni olgan vaqtida ashyoviy dalillar bilan ushlangan.Mazkur holatlar yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atilib, tergov harakatlari o‘tkazilmoqda."
https://kun.uz/uz/news/2022/09/24/jozibador-kreditga-uchib-onamni-davolashga-asrab-qoygan-pullarimni-yoqotdim-firibgarlardan-jabr-korgan-surxondaryolik-yigit-hikoyasi,2022-12-01 20:22:27.419342,"«2 foizlik chet el kreditini uzoq muddatga olish mumkinligi haqida eshitdim. Telegram orqali bog‘langan odam o‘zini fransiyalik investor deya tanishtirdi. Avvaliga notarius uchun 99 dollar, hujjatlarni rasmiylashtirish uchun 900 dollar to‘laganimga qaramay, sug‘urta uchun yana 1100 dollar pulimni olishdi. Yetmaganiga bankka depozit qo‘yishni ham talab qilishdi», deb hikoyasini boshladi u.«Jozibador kredit taklifiga uchdim»Bu kredit haqida bir tanishimdan ma’lumot olgandim. Ba’zilar oldinroq shunday kredit olgani uchun ishonib, tavakkal qilishga qaror qildim. To‘g‘risi, pul o‘zimga ham juda zarur edi.Chet el krediti masalasi paydo bo‘ldi, ya’ni 2 foizlik uzoq muddatga va katta summada kredit. Menga telegramdan manzil berishdi, shu orqali kirib yozdim. Ular bilan ruscha yozishdim. Ular menga kredit olish uchun ism-familiya, pasport nusxasi kabi shaxsiy ma’lumotlar so‘ralgan edi. Tashlab berdim. Shundan keyin ular mendan qancha summada, qancha muddatga kredit kerakligini so‘rashgach, kredit summasi va foizlarini ko‘rsatishdi.Keyingi qadamda menga hujjat tayyorlab berib, (notarius uchun) imzo chekib, bankka yo‘naltirishni so‘rashdi. Imzo qo‘yganimdan keyin notarius uchun to‘lov borligini aytishdi, to‘lov — 99 dollar. Bu haqda eshitgandim, to‘lov summasi men uchun yangilik bo‘lmadi va shubhali tuyulmadi.Hujjatlarni rasmiylashtirish uchun – 900 dollar, sug‘urta uchun 1100 dollar… Qizig‘i, bank bo‘lishiga qaramay, to‘lovni perevod (o‘tkazma) qilishni so‘rashdi. Ism-familiya berishdi, Afrika davlatida yashovchi fuqaroning ism-familiyasini berishdi. Biz pulni bir bank filialidan jo‘natganmiz — buni sherigim (kredit haqida menga aytgan tanishim) bilan qildik. To‘lov qilingani haqidagi ma’lumotlarni ularga yubordik, «to‘lov qabul qilindi va ma’lumotlaringiz bankka yo‘naltirildi, siz bilan WhatsApp’da bog‘lanishadi», deb aytishdi.Shundan keyin bizga WhatsApp’dan – «Best Cash» degan bank xodimi aloqaga chiqdi. U «sizning hujjatlaringiz tayyor bo‘ldi, faqat hujjatlarni rasmiylashtirish uchun bir qancha to‘lovlar mavjud», dedi. Bu uchun 900 dollar pul to‘lashim kerakligini ham aytdi.Kredit haqida ma’lumot olganimizda bu haqda ham eshitgandik. Bu to‘lovni ham qildik, bu safar boshqa shaxsning ism familiyasini jo‘natib, pulni tashlashimizni aytishdi. Bankka borib tashladik, pulni tashlaganimizdan so‘ng «24 soat ichida sizga kod boradi», deb brauzer orqali havola berdi — bu hisobraqamimizni ko‘rishimiz uchun kerak ekan.Havolaga kirib ko‘rganimizda haqiqatan nomimda shuncha pul borligi ko‘rinib turardi va transfer (o‘tkazish) tugmasini bosganimizda, (pul o‘tkazish) 15 foizga borganda kod so‘radi. Kodni 24 soat ichida olasiz deyishdi, «xo‘p» deb kutdik.Kechqurun qarasam, WhatsApp’dan xabar kelgan. Aytishdiki, ba’zi bir muammolar bo‘lgani uchun hujjatlar himoya qilish bilan bog‘liq tekshiruvdan o‘tmadi, chunki siz himoya pulini to‘lamagan ekansiz, himoya uchun ham pul to‘lash kerak. Bu bankning muammosi emas, bu sug‘urta tashkilotining muammosi, degan ma’noda yozib yuborishibdi. Undan keyin ba’zi savollar bo‘ldi, tortishdik, gapni aylantirib baribir ko‘ndirishdi… Boshqa to‘lovlar yo‘q, deb depozit uchun mablag‘ qo‘yish kerakligini aytishdi Shundan so‘ng «boshqa to‘lovlar yo‘qmi?» deb so‘radik, sug‘urtasi 1100 dollar ekan. Komissiyalari bilan 1000 dollardan ko‘proq pul to‘lab qo‘yganmiz, yana o‘rtada 1100 dollar chiqib turibdi! Tortishdik, bir-ikki kun pulni tashlamadik, keyin «otkaz» qilsak, pulimizni qaytarib bermasliklarini aytishdi.To‘lagan pulimizga kuymasligimiz uchun yana 1100 dollar to‘lovni o‘tkazdik. Yana 24 soat ichida kod boradi, degan xabar keldi. Sherigim bilan pul o‘tkazganimni aytganimdan keyin ular men bir o‘zim emas, balki sherigim borligini bilishdi va ikkalamizning hujjatlarimizni bir raqam ostiga biriktirib, sug‘urtaga yuborishganini (bu qanaqa bo‘larkan, hayronman) aytishdi. Shuning uchun to‘lovni ham birgalikda qilmasak, ya’ni bir kishi qilib ikkinchi kishi qilmasa, o‘tmaydi deyishdi. Sherigim puli qolmagani uchun «otkaz» qilmoqchi bo‘ldi, ammo men tavakkal qilib davom etmoqchi edim va uning o‘rniga ham men to‘ladim.Ertasi kuni sherigim ham pul o‘tkazdi. So‘ngra «sug‘urta to‘landi, endi 24 soat kutasizlar», deyilgach, ertasiga bank kafolatiga depozit qo‘yishimiz kerakligini ham aytishdi. Bizga qandaydir hujjat jo‘natdi, ya’ni ma’lumotlarimiz bankning ichki xavfsizlik tizimidan o‘tmagan ekan. Shu nuqtaga kelganda tushunib yetdikki, bu — aldov.Lekin afsuski, pulimizni qaytarib olish uchun yaxshi-yomon gap bilan tushuntirganimizda «aldamayapmiz, shunaqa qonun-qoidasi bor», deyishdi. Xullas, shu nuqtaga kelganda biz to‘lov qilishni to‘xtatdik.«Moneygram» ularning hisobini firibgar deb baholab bloklabdi 2300 dollar atrofida pulimga kuydim va baribir negadir tavakkal qildim, chunki menga o‘sha pullar juda zarur edi. Pulni o‘tkazdim, ammo ularga tushmadi. Negadir olisholmadi. Shu joyi ham shubhali bo‘ldi, «bu manzilga jo‘natmalar limiti tugadi», deb ko‘rsatdi.Keyin bilishimcha, ularning hisobraqamini «MoneyGram» firibgarlikdan shubha qilib bloklagan. Shuning uchun boshqa ism-familiya berishdi, unga ham tushmadi, keyin «men pulni yubordim, ololmaganing seni muammong», deb bu ishni to‘xtatdim.Bu voqea 15 sentabr kuni bo‘ldi, ertasi kuni juma edi, bankka bormadim. Pulni tashlashga ham, qaytarib olishga ham ikkilandim. Ularning 100 foiz firibgar yoki firibgar emasligiga ikkilandim, chunki ulardan pul olganlar ham bor. Ammo pul olganlardan so‘rasak, ular faqat 99 dollar notariusga va 900 dollar bank hujjatlariga to‘lashgan. Qolgan depozit va sug‘urta degan narsalarga to‘lashmagan.Nima qilishni ham, pulimni qanday qaytarib olishni ham bilmayapman. Boshqalarga ham bunday qilmaslikni maslahat beraman, ko‘pchilik aldanyapti.Pullar onamni davolatish uchun kerak edi Nega buncha pulga tavakkal qildi, deb o‘ylayotgandirsiz. Sababi, onamni Hindistonga jigar ko‘chirish operatsiyasiga olib ketish uchun pul yig‘ib yurgan edik. Qarz olib, o‘zim yig‘ib yarim pulni topgandim, ammo yarim pulini topa olmayotgandim. Ahvol juda og‘irlashib ketayotgandi, bundan boshqa choram bo‘lmagani uchun, «boshqa odamlar olgan-ku», degan ishonch borligi uchun tavakkal qilgandim. Shu narsa meni aldab qo‘ydi, buning kasriga yig‘gan pulim ham kamayib ketdi. O‘zimdan 2300 dollar, sherigim uchun ham shuncha pul jo‘natdim. Og‘ir ahvolga tushib qoldim.Firibgarlik sxemalar ko‘paymoqda — fransuz banki Fransiyaning Crédit Agricole CIB korporativ va investitsiya banki Fransiya banklari nomidan firibgarlik sxemalari ko‘payib ketayotgani va ularga aldanib qolmaslikdan ogohlantirgan.Bank bergan bayonotida shaxslarning kredit berishga muvofiq yoki muvofiq emasligini tekshirmasdan kredit taklif qilishlariga urg‘u beradi. Aslida, banklar to‘g‘ri kelgan odamga jozibador kreditlar taklif qilmaydi, avval shaxs ertaga qarzni to‘lay oladimi-yo‘qmi, o‘zi u nega kredit so‘rayapti, kabi savollarga javob olishi kerak.«Vaziyatga qarab, maqsadli shaxsdan elektron pochta yoki telefon orqali firibgar bilan bog‘lanish so‘ralishi mumkin. Firibgarning maqsadi — dasturni sozlash uchun komissiya olishdir.Ushbu to‘lovlar ariza uchun to‘lovlar, notarial yig‘imlar, sud to‘lovlari, ozod qilish to‘lovlari, sud xarajatlari va boshqalar bo‘lishi mumkin. Kredit berilguniga qadar ushbu mablag‘lar oldindan to‘lanishi kerak. To‘lov odatda pul o‘tkazmalari kompaniyasiga to‘lanishi kerak. To‘lov amalga oshirilgandan so‘ng, mablag‘lar hech qachon qaytarib berilmaydi.Firibgar, shuningdek, kredit yoki kredit arizasini berish niqobi ostida shaxsiy ma’lumotlaringizni o‘z ichiga olgan hujjatlarni taqdim etish uchun sizni aldashga urinishi mumkin. Shuni yodda tutingki, firibgarlar ushbu ma’lumotlardan kelgusida noqonuniy harakatlar uchun foydalanishlari mumkin», — deya ogohlantiradi bank.Tarmoqlarda Qozog‘iston va Rossiya fuqarolari ham yirik fransuz banklaridan kredit takliflarini olganliklari haqida yozgan. Foydalanuvchilar oldindan avans va turli to‘lovlar talab qiladigan banklar firibgarlar ekani, WhatsApp va boshqa tarmoqlardagi yozishmalar orqali pul undirishlaridan ogohlantirishgan.Xulosa o‘zingizdan.Madina Ochilova tayyorladi"
https://kun.uz/uz/news/2022/09/24/samarqandda-ikki-yoshli-bolasini-kaltaklagan-ayolga-sud-hukmi-oqildi,2022-12-01 20:22:28.858231,"2022 yil 16 iyun kuni ijtimoiy tarmoqlarda shifoxonada ayol ikki yoshli bolasini kaltaklagani tasvirlangan video tarqaldi. Keyinroq mazkur hodisa 2022 yil 14 iyun kuni Payariq tumanidagi shifoxonada sodir bo‘lgani aniqlangan.Payariq tumani «Boshqo‘rg‘on» MFYda yashovchi, 1988 yilda tug‘ilgan ayol 2020 yilda tug‘ilgan farzandini davolatish uchun shifoxonaga olib borib, u yerda stress va asabiy holatda farzandini urgani ma’lum bo‘lgan.O‘shanda holat yuzasidan Jinoyat kodeksining 110-moddasi (Qiynash) 2-qismi bilan jinoyat ishi qo‘zg‘atilgandi.Oliy sud matbuot xizmatining xabar berishicha, Jinoyat ishlari bo‘yicha Payariq tumani sudida ikki yoshli farzandini kaltaklagan ayolga hukm o‘qilgan.Sudda bolaning buvisi kelinini onalik huquqidan mahrum qilib, nabirasini o‘ziga olib berishlarini so‘ragan. Sud hukmiga ko‘ra, ayolga ikki yil muddatga ozodlikni cheklash jazosi tayinlangan."
https://kun.uz/uz/news/2022/09/23/topish-kunuzda-yangi-loyiha,2022-12-01 20:22:31.006897,"Munosib ish topish jamiyatda o‘z o‘rnini topishda muhim turtkidir. Bugun ish topish uchun murojaat qilish qiyin emasdir, ammo endi mos ishni topdim deganda uning ayrim jihatlarini hisobga olmaganlik ishga mehr yo‘qolishi yoki butkul voz kechishga olib keladi.Kun.uz sayti ish qidiruvchi mutaxassislar uchun yangi TOPISH loyihasini yo‘lga qo‘ydi. Loyihada nafaqat ish topish, balki o‘sha ishdagi muhitni his qilish uchun bir kunlik ishchi holatni boshdan kechirish imkoniyati bor.Loyihaning maqsadi faqatgina ish o‘rinlari haqida ma’lumot berish emas, ish qidiruvchini qiziqtirgan barcha savollarga javob topish, ish faoliyatining o‘ziga xos jihatlari bilan ko‘rsatishdan iborat.O‘zbekistonning top kompaniyalaridagi turli lavozimlarda bir kunlik ish, muloqot jarayoni bilan tanishtiramiz.TOPISH loyihasining birinchi sonida respublikadagi yetakchi mobil kompaniyalarning biri – Mobiuz kompaniyasi sotuvlari va xizmat ko‘rsatish guruhi mutaxassisi lavozimidagi bir kunlik faoliyat haqida batafsil ma’lumot olasiz.Mobiuz — o‘z xodimlari professional o‘sishidan manfaatdor hamda xodimlarni o‘qitish uchun keng imkoniyatlarga ega bo‘lgan katta kompaniya.O‘z rezyumelaringizni rabota@myums.uz elektron pochtasiga yuboring yoki saytning o‘zida onlayn-anketani to‘ldiring.O‘zingizga mos bo‘sh ish o‘rnini toping va Mobiuz bilan birga peshqadamlik qiling!Ko‘nglingizdagi ishning ikir-chikirlarigacha o‘rganishni, kimlar bilan hamkasb bo‘lishingizni bilishni istasangiz TOPISH loyihasini kuzatib boring. Bizning INSTAGRAM Agar sizning kompaniyangizda ham qiziqarli vakansiyalar mavjud bo‘lsa bizga murojaat qiling!  Hamkorlik uchun: https://t.me/Reklamavkunuz"
https://kun.uz/uz/news/2022/09/23/oilaviy-mehmon-uylari-soni-4-mingga-yaqinlashdi-aziz-abduhakimov,2022-12-01 20:22:32.437914,"22 sentabr kuni Yaponiya poytaxti Tokioda “Tourism Expo Japan 2022” xalqaro turizm ko‘rgazmasi o‘z ishini boshladi. Ko‘rgazma doirasida turizm sohasi vakillarining hamkorlik o‘rnatish va fikr almashishga qaratilgan muzokara va davra suhbatlari ham bo‘lib o‘tmoqda. Ularda pandemiyadan keyin chuqur inqirozdan oyoqqa turayotgan sohaning turli muammolari, yondashuvlar va ekologiyaga oid masalalar muhokama qilinmoqda.Shunday davra suhbatlaridan biri – ko‘rgazmaga tashrif buyurgan qator davlatlarning turizm vazirlari, xalqaro tashkilotlar va turizm sektori vakillari ishtirokidagi forum bo‘ldi. Forumda O‘zbekiston bosh vaziri o‘rinbosari, turizm va madaniy meros vaziri Aziz Abduhakimov ham ishtirok edi. Bu haqda Kun.uz muxbiri xabar bermoqda.Aziz Abduhakimovning o‘z nutqida ma’lum qilishicha, 2018 yildan e’tiboran tashkil etila boshlagan oilaviy mehmon uylari soni yildan yilga oshib bormoqda.“Biz O‘zbekistonning turli hududlarida, ayniqsa tog‘li joylarda turizm qishloqlarini tashkil etishga harakat qilyapmiz. Agar mahalliy aholi kamida 20 ta oilaviy mehmon uylarini tashkil etsa, davlat bu qishloqning yo‘li, elektr va suv ta’minotini yaxshilash orqali ularni qo‘llab-quvvatlamoqda.4 yil oldin bizda birorta ham oilaviy mehmon uyi yo‘q edi. Hozir esa barcha hududlarda deyarli 4 mingga yaqin oilaviy mehmon uylari faoliyat yuritmoqda”, – dedi u.Bosh vazir o‘rinbosari forum mavzularidan biri – atrof-muhit muhofazasi (bunda turizm sohasi ham katta o‘rin tutadi) haqida gapirarkan, O‘zbekistonda energiya samaradorlikka erishish va qayta tiklanuvchi energiyaga o‘tish bo‘yicha qilinayotgan ishlar, xususan 2030 yilga borib mamlakat iqtisodiyotining energosamaradorligi ikki barobarga ortishi, qayta tiklanuvchi energiyaning ulushi 25 foizga yetishi, 2050 yilgacha esa O‘zbekistonning nol darajali uglerod energiyasiga o‘tishi ko‘zda tutilganini qayd etdi.Aziz Abduhakimov, shuningdek, Samarqandda yangi aeroport qurilganini ta’kidlab, BMT qoshidagi Xalqaro turizm tashkiloti Bosh assambleyasining keyingi yilgi yig‘ilishi ushbu tarixiy shaharda bo‘lishini eslatdi va barcha yig‘ilganlarni Samarqandga taklif qildi.Oilaviy mehmon uylari faoliyatini yo‘lga qo‘ymoqchi bo‘lganlarga uch yilgacha kompensatsiya beriladi"
https://kun.uz/uz/news/2022/09/23/fargonada-23-sotix-yerni-15-ming-dollarga-sotmoqchi-bolgan-tadbirkor-ushlandi,2022-12-01 20:22:33.887547,"Farg‘ona viloyati Yozyovon tumanida yer savdosi bilan bog‘liq firibgarlik holati fosh etildi, deb xabar bermoqda Iqtisodiy jinoyatlarga qarshi kurashish departamenti.Qayd etilishicha, Bosh prokuratura huzuridagi departamentning Farg‘ona viloyat boshqarmasi tomonidan tezkor tadbir o‘tkazilgan. Unda «R.» xususiy firmasi rahbari N.Ch. korxonaga ishlab chiqarish faoliyatini yo‘lga qo‘yish uchun Yozyovon tumani hududidan ajratilgan 23 sotix yer maydonini fuqaro M.ga 15 ming dollar evaziga uning nomiga rasmiylashtirib berishga kelishgani aniqlangan. U xizmati evaziga 10 ming dollari va 55 million so‘mni olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 25, 168-moddasi (firibgarlik) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/09/23/honordan-kuzgi-aksiya-manfaatli-narxda-honor-x-seriyasi-smartfonlari-shuningdek-koplab-sovgalar,2022-12-01 20:22:35.436347,"HONOR X8 smartfoni o‘z narx segmentiga oid manfaatli yechimlarni taqdim etadi: nozik (7,45 mm) va yengil (177 g) korpus, zamonaviy dizayn, yupqa hoshiyali 6,7 dyuymli FullView ekran, 64 megapikselli kvadrokamera va Snapdragon® 680 unumdor protsessori.HONOR X7: nozik va yengil korpus, 22,5 Vt HONOR SuperCharge tezkor quvvatlash texnologiyasi, 6,74 dyuymli va yupqa hoshiyali katta ekran va Snapdragon® 680 protsessori. HONOR X9 smartfoni esa 189g vazn, yupqa korpus, 66 Vt HONOR SuperCharge tezkor quvvatlash texnologiyasi, 6,81 dyuymli katta ekran va unumdor Snapdragon® 680 protsessoriga ega. Barcha qurilmalar Android 11 operatsion tizimida ishlaydi va barchasida Google xizmatlari (GMS) o‘rnatilgan. Seriyadagi smartfonlar uchun bir yillik kafolat mavjud.Elmakon va Texnomart  elektronika do‘konlarida HONOR X8 smartfoni 3 099 000 so‘m, HONOR X7 2 499 000 so‘m, HONOR X9 smartfoni esa 3 399 000 so‘m narxlar asosida sotuvga chiqarilgan.Qurilmalar shuningdek butun mamlakat bo‘ylab brendning boshqa do‘konlari va hamkor kanallarida ham sotilmoqda.Quyidagi havola orqali Telegram ilovasida HONOR kompaniyasining rasmiy maslahatchi-botiga o‘tib, u yerda kompaniyaning barcha mahsulotlari haqida ma’lumot olishingiz, o‘zingizga yoqqan mahsulot haqida mutaxassislarning fikrlarini bilishingiz, o‘zingizga yaqin bo‘lgan savdo nuqtalarini topishingiz va qiziqtirgan savollaringizga javob olishingiz mumkin: https://bit.ly/3R8tLMC HONOR brendi haqida2013 yilda tashkil etilgan HONOR aqlli qurilmalarni yetkazib beruvchi dunyodagi yetakchi kompaniya hisoblanadi. Biz global texnologiya brendiga aylanishni va barcha ssenariylar, kanallarda barcha odamlar uchun aqlli hayot kechirishni ta’minlashni maqsad qilganmiz. Innovatsiyalar, sifat va xizmat ko‘rsatishga strategik e’tibor qaratgan holda, HONOR butun dunyo bo‘ylab odamlarga o‘zlarining ilmiy-tadqiqot imkoniyatlari va istiqbolli texnologiyalari chegarasidan chiqish va innovatsion mahsulotlar portfeli yordamida hamma uchun yangi aqlli dunyo yaratish imkonini beruvchi texnologiyalarni ishlab chiqish bilan shug‘ullanadi. Reklama huquqi asosida"
https://kun.uz/uz/news/2022/09/23/ozimdan-emas-bolalarim-mensiz-qolishidan-xavotirdaman-buni-otasi-yoqlar-tushunadi-dardni-yengish-uchun-kozi-yoshga-tolgan-oila,2022-12-01 20:22:36.886906,"Otalik shunday mas’uliyatki, boshingga tashvish tushganda ko‘z o‘ngingda eng avval bolalaring gavdalanadi. Ularning taqdiri, hali yoshligi haqida o‘ylay boshlaysan. O‘z joningdan ham avval xayolingga keladigani — bolalarim kelajagi nima bo‘ladi? Dilshod aka ham jigar sirrozi ekanligini bilganida bolalarining otasiz qolishidan xavotirga tushadi.“Sog‘lig‘imni yo‘qotganimda eng katta boyligimni yo‘qotganimni angladim. Chunki mening sog‘lig‘im ortida bolalarim taqdiri turibdi. O‘g‘illarimni o‘qitaman, yurtga nafi tegadigan inson qilaman, degan niyatlarim bor edi. Farzandlarimning otasiz qolishidan qo‘rqyapman. Boshiga tushganlargina otasizlik nima ekanligini tushunadi...”, deydi Dilshod aka o‘kinch bilan.Avto maktabda instruktor bo‘lib ishlab, oilasini boqib yurgan Dilshod akaning chap qo‘li, qorni ishib ketadi. Analiz natijalari yurakka yaqin joyda tromb borligini ko‘rsatadi. Ammo bu hammasi emas ekan. UZI tekshiruvida jigarining sirrozga uchragani ma’lum bo‘ladi.“Oddiy oilada katta bo‘lganman. Ro‘zg‘ordan orttirib, yig‘inib olgan mashinam bor edi. Bitta mashina puli yetsa kerak, deb o‘ylagandim. Shuni sotib Turkiyaga davolangani ketdim. Lekin adashgan ekanman. Shifokor hali yosh ekansan, jigaringni alishtirmasa bo‘lmaydi deb aytdi. O‘zbekistonga qaytib keldim. Menda operatsiyaga yetarli pul yo‘q edi. Ishlash, bir kilodan og‘ir yuk ko‘tarish mumkin emas. Jigarlarimning boriga shukur, ro‘zg‘orimizga yordamlashib turishibdi. Ukam donorlik qilishga rozi. Otamning o‘zi og‘ir kasal. Hozir operatsiyaga yetarli mablag‘ni yig‘olmayapmiz”, deydi bemor ilojsizlikdan yig‘lab.  Bemorga yordam qilish, uning tuzalishiga sababchi bo‘lish savob. Bu orqali ikki bolani otasizlik azobiga duchor bo‘lishdan qutqarish ikki karra savob. Qurbingiz yetsa, bir insonning hayotini asrab qolishga o‘z hissangizni qo‘shing!Dilshod Bahromovga oid ma’lumotlar:Yunionpay: 6262 5700 2544 8103 bemor Dilshod Bahromov nomidaViza: 4187 8000 0067 1388 bemor Dilshod Bahromov nomidaManzil: Toshkent shahri Olmazor tumani, Chig‘atoy darvoza, Xo‘jalik ko‘chasi, 25 uy."
https://kun.uz/uz/news/2022/09/22/beshikda-yotgan-bola-suyagi-deformatsiyaga-uchraydi-nega-ayrim-onalar-beshikdan-voz-kechyapti,2022-12-01 20:22:38.442358,"Chorsuning beshik bozori deb ataladigan rastalarida belanchaklar ko‘paygan. Bozorda beshik sotadigan Ziyoda Abdurasulova odamlar soni oshayotgan bo‘lsa ham, beshikka talab biroz pasayib, belanchak ham yasashga o‘tishganini aytadi. Ayol o‘zini 8 avloddan beri beshik yasab, sotib kelayotgan beshikchilar avlodidan deb tanishtirdi. Savdogarning gaplarida jon bormi, bugun o‘zbeklar orasida beshikdan foydalanish kamayib, ular o‘rnini belanchaklar egallayaptimi, shunday bo‘lsa buning sabablari nimada?Beshikning kashf qilinishiMarkaziy Osiyoda, asosan o‘zbek va tojik xalqlari azaldan beshikdan keng foydalanib kelgan. Beshik qadriyat darajasiga chiqqan. Ko‘p manbalarda «beshik» so‘zi ilk marta tilshunos Mahmud Qoshg‘ariyning «Devonu lug‘ati turk» asarida uchrashi aytiladi. Olim XI asrlarda yashagan bo‘lsa, demak beshik atamasi ham yozma adabiyotga shu paytda kirib kelgan bo‘lishi mumkin.Biroq beshikning o‘zi ancha oldinroq kashf qilinib, foydalanilgani haqida ma’lumotlar bor. Jumladan, Samarqand davlat muzey-qo‘riqxonasi bosh direktori, antropolog olim Samariddin Mustafoqulov o‘rganishlari natijasida beshik VI–VII asrlarda kashf etilgan degan taxminni ilgari suradi. Lekin bu masalada hozircha faqat taxminlarga suyaniladi. Samarqand muzeylarida IX-X asrlarga oid shisha sumaklar saqlanadi.Bosh orqa chanog‘i shakllanishiga ta’siriBola beshikda bir yo‘nalishda uxlashi jihatidan olib qaralsa, beshik boshning orqa suyagi shakliga ta’sir qilishi ehtimoldan yiroq emas. Bu borada aniq bir tadqiqot o‘tkazilmagani uchun ham beshikning inson antropologiyasiga ta’siri haqida hukm usulida biror gap aytishdan yiroqmiz. Shunday bo‘lishiga qaramasdan, bu mavzuda ayrim tarixchi antropologlarning kuzatuvlari bor.Masalan, Samariddin Mustafoqulov qazilma sifatidagi bosh chanoqlarini o‘rganish asosida beshik VI–VII asrlarda Amudaryo va Sirdaryo oralig‘ida yashagan xalqlar antropologiyasiga ta’sir qilgan, degan fikrda.«O‘sha davrdan ikki daryo oralig‘idagi pasttekisliklarda yashagan xalqlarda, aniqrog‘i, o‘zbek va tojiklarda bosh ensa qismining yassilanishi, ilmiy tildagi broxokranlashuv boshlanadi. Boshqacha aytganda, beshik boshning deformatsiyalanishiga sabab bo‘lgan», –degan olim.Mustafoqulovning fikrini Samarqand arxeologiya instituti antropologi Niyoz Rashidov ham qo‘llab-quvvatlab, beshikning aynan bosh suyagi deformatsiyaga uchrashi jarayonini tushuntirishga harakat qildi.Unga ko‘ra, beshikka belanganda bosh suyagi deformatsiyaga uchraydi. Biroq bu aqliy faoliyat yoki boshqa bir jismoniy faoliyatiga ta’sir qiladi degani emas.«Bosh suyagining yassilanishi beshik ko‘p qo‘llangan Markaziy Osiyo davlatlarida uchragan. Beshikka tinimsiz belash natijasida suyak shakli o‘zgargan.Lekin buning orqasidan evolyutsion jarayon bo‘lmaydi. Deformatsiya bir necha turga ajraladi. O‘zbekistonda uchraydigani bosh orqa chakka deformatsiyasi hisoblanadi. Agar beshikka belanmasa, boshning o‘sha joyi deformatsiya bo‘lmaydi. Buni inson evolyutsiyasiga ta’sir qilgan deyolmaymiz», – deydi u.Onalar o‘rtasida o‘tkazilgan so‘rovnomaBolalarda ilgari kuzatilmagan yoki kam kuzatilgan kasalliklarning ko‘paygani ota–onalarda beshikdan foydalanishda ikkilanishni keltirib chiqaryapti. Bolalar shifokori Maqsud Muxtorov hozir ota-onalar ko‘pincha belanchakni tanlashayotganiga urg‘u berib, bu holat mamlakatning urbanizatsiyalashgan hududlarida ko‘proq uchrashi haqida gapirdi. Lekin ayrim hududlarda beshik hali o‘z dolzarbligini yo‘qotmagan.Beshikning foyda va zararli tomonlari bo‘yicha Facebook’dagi «Karvonsaroy» guruhi ishtirokchilari orasida o‘tkazilgan kichik so‘rovnomada 250 nafarga yaqin ayol ishtirok etgan. Ularning aksari beshikning foydali tomonlari haqida yozib qoldirishgan.So‘rovnomada qatnashgan ayollar beshikda bolaning osti doim quruq turishi, tayyor tagliklar (pampers) bola terisiga allergiya berishi haqida aytishgan.«Bolaning qo‘llari beshikda bog‘liq turgani uchun cho‘chib uyg‘onib ketmaydi. Xotirjam uxlaydi. Onalar kun bo‘yi bolasiga o‘ralashmay, boshqa ishlarini ham qilib oladi», – degan ishtirokchilardan biri.Beshikdan foydalanishga qarshi bo‘lgan ayollar beshik yopiq turgani uchun bolaga havo yetmay qolishi, bolani siqib bog‘lash uning erkin o‘sishiga to‘siq bo‘lishi haqidagi fikrlarda jon borligini yozishgan.«Xavfsizlik – havo yetmay bo‘g‘ilib qolishi, beshikni kattaroq bola ag‘darib yuborib bo‘g‘ilishi, salomatlik – boshning yassi bo‘lishi, oyoqlarni noto‘g‘ri bog‘lash orqali zarar ko‘rishi, ba’zi bolalarning miyasini chayqatish mumkin emasligi, onaning taftini his qilmaslik, qo‘l-oyog‘ini bog‘lab, bo‘ysunishga majbur qilish, mehmonga keta olmaslik, beshikni ko‘tarib yurishga majburlik sabab beshikka qarshiman», – deya beshikning noqulay tomonlarini sanagan ayollardan biri.Shifokorlar nima deydi?So‘rovnomada beshikning salbiy tomonlarini sanagan ayollar fikrining ilmiy asosi haqida bolalar shifokorlari kuzatuvlariga murojaat qildik.Masalan, pediatr Maqsud Muxtorov beshik bolaning erkinligini cheklaydi degan fikrni qo‘llab-quvvatlaydi va beshikda uxlash soatlari me’yordan oshib ketmasligi kerakligini ta’kidlaydi.«Beshik bola o‘ziga-o‘zi ziyon yetkazishidan asraydi. Boshqa jihatdan, agar belash vaqti me’yordan oshib ketsa, mushaklari rivojlanishiga va qon aylanishiga salbiy ta’sir qilishi mumkin.Havo olmay qolishi mumkin degan fikrga kelsak, agar govrapo‘sh (beshik ustiga yopiladigan mato) uchun faslga mos, havoni yaxshi o‘tkazuvchi mato tanlansa, bolada havo bilan bog‘liq muammo bo‘lmaydi. Bunday fobiya asossiz bo‘ladi. Eng asosiysi – beshikka belash qoidalariga qat’iy rioya qilish», – deydi u.Ayrim onalar tagliklarning bolalarga ta’siridan ham xavotirga tushishgan. Shifokorning aytishicha, bunday qo‘rquv bolaning terisi nozik, ingichka va teri osti yog‘ qavati hali yaxshi rivojlanmagani jihatidan asosli. Shu sabab tagliklarni tanlashda e’tiborli bo‘lish kerak.«Tagliklar faslga, bolaning yoshiga mos va sintetik matodan tayyorlanmagan bo‘lishi lozim. Tagliklarni noto‘g‘ri tanlash yoki noto‘g‘ri qo‘llash, kontakt dermatit va issiqlik toshmalariga sabab bo‘lishi mumkin. Shuning uchun tagliklarni 1-2 oylik bolalarda har 2 soatda, 3-6 oylik bolalarda esa har 4 soatda almashtirish lozim. Eng muhimi almashinuv oralig‘ida 15-20 daqiqa vaqt bo‘lishi va bolaning terisi quruq bo‘lishi kerak», – deydi shifokor.«Vujud ayni o‘sib-rivojlanadigan davrda o‘rab-chirmash noto‘g‘ri»Respublika ixtisoslashtirilgan travmatologiya va ortopediya ilmiy amaliy tibbiyot markazi direktori, tibbiyot fanlari doktori Murodjon Irismetov displaziya aniqlangan bolalarni beshikka belash xavfli ekanini aytadi.«Beshikka belash chanoq (bo‘ksa) bo‘g‘imida displaziya aniqlangan va displaziya bilan davolanayotgan bolalarda og‘ir oqibatlarga olib kelishi mumkin. Ayniqsa, qiz bolalarda bo‘ksa bo‘g‘imining og‘ir darajadagi artrozlarini keltirib chiqarishi va nogironlikka sabab bo‘lishi mumkin. Shunday kasalligi bo‘lgan bolalarni beshikka belashda ehtiyot bo‘lish kerak.Bolani beshikka yotqizishdan oldin uning vujudi siqib yo‘rgaklanadi, qo‘llari bog‘lanadi, oyoqlari ham bir-biriga juda yaqin qilib o‘raladi. Bu juda noto‘g‘ri. Bola vujudi ayni o‘sib-rivojlanadigan davrda bunday o‘rab-chirmab qo‘yish sog‘lig‘iga jiddiy salbiy ta’sir qiladi.Bundan tashqari, ba’zi onalar uy-ro‘zg‘or ishlari bilan bandligini ro‘kach qilib, bolani beshikda uzoq vaqt qoldiradi. Natijada jadal o‘sadigan davrda bola organizmi erkin harakat qilishdan mosuvo bo‘lishi, keyinchalik sog‘lig‘iga, ayniqsa, tayanch-harakat tizimlarining risoladagidek rivojlanishiga ta’sir o‘tkazmay qolmaydi.Shu bois, ona bolani yo‘rgaklashda yuqorida aytganimizdek, oyoqlar orasini katta ochib, qo‘llarini bo‘sh qo‘yishi, gavda bemalol harakatlanishi uchun sharoit yaratishi maqsadga muvofiqdir», – degan mutaxassis.Beshikning foydasi zararidan ko‘pmi yoki aksincha?Beshikdan foydalanish masalasi bahsli bo‘lgani sabab, uning foydali va zararli tomonlarini o‘rgangach, har bir ota-ona o‘zi uchun qaror qilgani ma’qul. Pediatr Maqsud Muxtorovning tahlili bo‘yicha, beshikning quyidagi foydali va ehtiyotkorlik zarur bo‘lgan tomonlari bor.Foydali tomonlari:- qaddi-qomati va umurtqa pog‘onasi bir tekisda, ravon o‘sadi;- qo‘li bilan o‘zini o‘zi jarohatlamaydi, barmog‘ini so‘rmaydi;- pampersga ketadigan xarajat va taglik yuvishga ketadigan vaqt tejaladi;- uxlatish uchun qulay, tebranish vaqtida o‘z inersiyasi bilan uxlaydi;- tagligi doim quruq bo‘ladi, har xil teri kasalliklarining oldi olinadi;- qo‘lga o‘rganib qolmaydi, ko‘tarib o‘rgatilgan bola doimo shunday e’tibor talab qiladi.Me’yorga yoki qoidalarga rioya qilinmasa:- bolaning kun bo‘yi, uzluksiz beshikda yotishi zararli. Kuz va qish oylarida bola terisiga yorug‘lik tushishi kamayadi. Oqibatda D vitamini yetishmovchiligi rivojlanishi mumkin;- bolaning qo‘l-oyoqlarini siqib bog‘lash o‘z navbatida qon aylanishi buzilishiga olib keladi;- bola uzoq yotishi hisobiga boshining ensa qismida deformatsiyalar yuzaga kelishi mumkin;- beshikda bolani doimiy bir tomonlama emizish qiyshiq bo‘yinlikka sabab bo‘lishi mumkin;- sumakdan foydalanishda gigiyena qoidalariga rioya qilinmasa, jinsiy a’zolardagi infeksion kasalliklarga sabab bo‘lishi mumkin;- beshikni qattiq va tez tebratish markaziy asab tizimidagi jiddiy muammolarga sabab bo‘lishi mumkin.Chaqaloqni beshikka belash bo‘yicha tavsiyalarShifokor Maqsud Muxtorov bolani necha soat beshikda yotqizish va qanday holatlarda beshikka belamaslik bo‘yicha o‘z tavsiyalarini ham berdi. Pediatr bolaning beshikda yotish davomiyligi 2-3 soatdan oshmasligi kerakligi, bola uzoq vaqt beshikda qolib ketsa, qon aylanishi buzilishi va tayanch-harakatlanish tizimidagi muammolar yuzaga kelishi mumkinligini aytdi.Unga ko‘ra, chanoq-son displaziyasi yoki sonning tug‘ma chiqishi bilan tug‘ilgan chaqaloqlarni beshikka belash tavsiya etilmaydi. Chunki beshikka belash jarayonni og‘irlashtiradi va bolaning tuzalishi kechikadi. Shuning uchun bu kasalliklarda bola oyoqlari orasini keng ochib qo‘yish tavsiya etiladi.«Tug‘ma yurak nuqsonlari (fallo tetradasi) bilan tug‘ilgan chaqaloqlarni beshikka belash tavsiya etilmaydi. Chunki ularda nafas olish va kislorod bilan bog‘liq muammolar bo‘ladi.Tug‘uruq travmalari (ayniqsa miya ichi gematomalari va kefalogematoma) bilan tug‘ilgan chaqaloqlarni ham beshikka belash tavsiya etilmaydi. Kalla suyagi ichida bosim baland bo‘ladi, tebratish vaqtida bola qattiq bezovta bo‘lishi va ko‘ngilsiz oqibatlarga olib kelishi mumkin», – deydi shifokor.Xulosa o‘rnidaBeshikdan o‘zbek millati asrlar davomida foydalanib kelgan. Undan foydalanish bahsli masalaga aylanishi bolalarda uchraydigan turli kasalliklar bilan bog‘liq. Umuman, beshikning butunlay zararli yoki butunlay foydali ekani hali isbotlanmagan. Bunday deyish uchun avvalo ma’lum tadqiqotlar o‘tkazilishi kerak. Pediatr va boshqa shifokorlar ham o‘z tajribasidan kelib chiqib tavsiyalarini bildirishadi. Tanlov esa ota-onaning o‘zida qoladi.Zuhra Abduhalimova, jurnalist "
https://kun.uz/uz/news/2022/09/22/orta-sinf-kunuz-multfilm,2022-12-01 20:22:39.881144,"O‘RTA SINF – o‘ziga to‘q, yashash uchun barcha sharoitlarini o‘zi uchun yarata oladigan, ko‘p pul topib, ko‘p soliq to‘laydigan iqtisodiy faol guruh.O‘z-o‘ziga to‘qlik bu sinfga ma’lum sifatlarni beradi: bular o‘zganing mulkiga ko‘z tikmaslikka, majburiyatlarini bajarishga, o‘zi yaxshi ta’lim olib, farzandlariga yaxshi ta’lim berishga, o‘zi yashayotgan zamin uchun qayg‘urishga, ijtimoiy va siyosiy faol bo‘lishga moyil bo‘lishadi.Ya’ni bu toifa uyi ostonasidan hatlab chiqqanidan keyin: “Buyog‘i mening uyim emas”, demaydigan, balki uyidan tashqarini ham o‘z Vatani hisoblaguvchi sinf.Boshqacha qilib aytganda, aynan shu guruhi ko‘p va mustahkam bo‘lgan mamlakatlarni biz rivojlangan, kuchli davlatlar deb bilamiz va ularga havas qilamiz. Zotan aynan o‘rta sinfi ko‘p va baquvvat bo‘lgan jamiyatlar davrning har qanday chaqiriqlariga javob bera oladi, istalgan paytda jipslasha oladi, istalgan paytda bor-budini mamlakat uchun safarbar eta oladi.YuQORI SINF bu – katta boylar: katta biznes vakillari yoki biron-bir yo‘l bilan katta boylik orttirganlar. Bu guruhning soni jamiyatda ko‘p bo‘lmaydi va o‘z mohiyatiga ko‘ra bu sinf boyliklarini tinchroq joylarda saqlashga, o‘zini dunyo fuqarosi deb hisoblashga moyil bo‘lishadi. Hammasi shunaqa demayapman, mohiyat shuni taqozo qiladi deyapman.Shu sabablar bois bu guruh jamiyatning asosi, tayanchi bo‘lolmaydi.QUYI SINF esa moddiy qiyinchiliklar girdobiga tushib qolgani, boshi maishiy muammolardan chiqmasligi bois, rizq talabida boshi oqqan tomonga ketishga, bola boqish uchun uzoqlardan baxtini izlashga moyil bo‘ladi. Hammasi shunaqa demayapman, sharoit shuni taqozo qiladi deyapman. Quyi sinf iqtisodiy faol guruh bo‘lmagani uchun, jamiyatga ko‘p foyda keltirolmaydi: ishlab-chiqarish jarayonlarida sub’yekt sifatida qatnashmaydi, ko‘p soliq to‘lolmaydi.Shu uchun ham har bir sog‘lom jamiyat imkoni boricha ko‘proq oilalarni quyi maqomdan o‘rta sinfga chiqarib olishga zo‘r beradi. Qonunlar, tartiblar, harakatlar, jamiyat ichidaga barcha bahslar-u izlanishlar – hammasi shu guruhning sonini oshirishga qaratiladi. Chunki aynan o‘rta sinf kuchli jamiyatning asosi bo‘lib, u baquvvat bo‘lsa, jamiyat har qanday dovondan oshib o‘ta oladi, har qanday chaqiriqqa javob bera oladi."
https://kun.uz/uz/news/2022/09/22/1-respublika-abu-ali-ibn-sino-nomidagi-jamoat-salomatligi-texnikumiga-direktor-tayinlandi,2022-12-01 20:22:41.881657,"Cog‘liqni saqlash vazirining tegishli buyrug‘i bilan Mashraf Ravshanqulovich Mansurov 1-Respublika Abu Ali ibn Sino nomidagi jamoat salomatligi texnikumi direktori lavozimiga tayinlandi.M. Mansurov 1997 yilda 2-Toshkent davlat tibbiyot institutini tamomlab, o‘z ish faoliyatini Yangiyo‘l tibbiyot kollejida o‘qituvchi sifatida boshlagan.Shuningdek, u Yangiyo‘l tibbiyot kolleji direktori, tuman davlat sanitariya-epidemiologiya nazorati markazi bo‘lim sanitariya vrachi kabi qator mas’ul vazifalarda ishlagan. Tayinlovga qadar M. Mansurov Chirchiq tibbiyot kolleji direktori lavozimida faoliyat olib borayotgan edi."
https://kun.uz/uz/news/2022/09/22/muftiy-imomlik-maqomiga-munosib-bolmagan-4-ta-tuman-bosh-imomi-xatibini-ishdan-oldi,2022-12-01 20:22:43.495166,"21 sentabr kuni O‘zbekiston musulmonlari idorasi raisi, muftiy Nuriddin Xoliqnazarov raisligida respublikadagi tuman-shahar bosh imom-xatiblari yig‘ilishi bo‘lib o‘tdi.Idora matbuot xizmatining ma’lum qilishicha, keskin va tanqidiy ruhda o‘tgan yig‘ilishda joriy yilning o‘tgan davrida masjidlar imom-xatiblari, imom-noiblari va otinoyilar tomonidan amalga oshirilgan ishlar muhokama qilingan.«Natijada, o‘z vazifasiga vijdonan yondashmagan, mo‘min-musulmonlar ehtiyojlarini qondirishda jiddiy sa’y-harakat qilmagan va imomlik maqomiga munosib bo‘lmagan 4 nafar tuman bosh imomi ishdan olindi va 1 nafariga «hayfsan» intizomiy jazosi berildi», – deyiladi xabarda.Jumladan:Yig‘ilishda, shuningdek, joriy yilning 8 oyi davomida ish faoliyatidagi xato-kamchiliklarga yo‘l qo‘ygani sababli 15 nafar imom-xatib, 6 nafar imom-noib va 2 nafar viloyat muhtasibi vazifasidan ozod etilgani, 19 nafar imom-xatib va imom noibiga «hayfsan» intizomiy chorasi berilgani ta’kidlangan.Musulmonlar idorasining ma’lum qilishicha, tanqidiy ruhda o‘tgan yig‘ilishida muftiy Nuriddin Xoliqnazarov barcha diniy soha xodimlarini jiddiy ogohlantirgan:«Majlisda ayrim imom-domlalar bosar-tusarini bilmay qolgani, amaldagi qonun talablarini mensimayotgani va mo‘min-musulmonlar bo‘linishiga sababchi bo‘layotgani diniy sohaga katta dog‘ ekani afsus bilan qayd etildi.Muftiy hazrat yurtimiz mo‘min-musulmonlari huquqiy davlat va qonun ustuvor bo‘lgan jamiyatda istiqomat qilishi, barcha qonun oldida teng ekanini, shu bois, nima kasb qilish va qanday lavozim egasi bo‘lishidan qat’i nazar barcha qonunga amal qilishi zarur ekanini alohida ta’kidladi.Agarda, huquqiy normalarini mensimay, odamlarni tafriqaga chaqirsa, muayyan shaxs, hudud yo kasb egalariga nisbatan tahqirlashlarga yo‘l qo‘ysa, mavjud holatni qonun doirasidan chetda hal qilishga urinsa, har qanday diniy soha xodimi salohiyati yoki qancha yil mehnat qilganiga qaramay vazifasidan ozod qilinishini Muftiy hazrat qat’iy bildirdi. Qonunga itoat – rahbarga itoat, bu esa dinimiz talabi hisoblanishi eslatildi. Asosiy mezon halollik, taqvo, sadoqat va itoatda ekani bayon etildi», – deyiladi idora xabarida.Bundan tashqari, muftiy tashabbuskor va g‘ayratli imom-xatiblarni rag‘batlantirish rejalari va imtiyozlar berish haqida ma’lum qildi."
https://kun.uz/uz/news/2022/09/21/bolam-yashashi-uchun-imkon-izlayman-bir-yoshga-tolmay-turib-uch-operatsiya-qilingan-godakning-onasi,2022-12-01 20:22:45.057397,"Bu kasallik juda noyob, shu bois davolanishi ham murakkab. Hozir chaqaloq oshqozoniga o‘rnatilgan maxsus moslama orqali sun’iy ovqatlantiriladi. Bu uning hayotini saqlab qolishning yagona chorasi. Lekin bu dardning davosi topilmasa, bolaning hayoti xavf ostida qoladi.“2022 yilning fevral oyida qizim dunyoga keldi. Afsuski tug‘uruqxonada shifokorlar uning o‘zi mustaqil ovqat yuta olmasligini aytishdi. O‘zim musulmon bo‘lganligim uchun unga O‘lmasoy deb ism qo‘ydim. Uzoq tekshiruvlardan keyin qizilo‘ngachida teshik borligi ma’lum bo‘ldi. Operatsiya qilish kerakligi aytilgach, bir amallab birinchi operatsiyani o‘tkazdik. Hammasi yaxshi o‘tdi, ammo qizilo‘ngachdagi teshik yopilmadi. Ikkinchi operatsiyadan keyin ham shu ahvol takrorlandi. Uchinchi marta xorijlik shifokorlar tomonidan jarrohlik yo‘li bilan qizimga tashqaridan ovqatlantirish uchun qizilo‘ngachiga ezofagostoma va oshqozoniga gastrostoma o‘rnatildi.Ya’ni u o‘zi ovqatlana olmaydi, oshqozoniga o‘rnatilgan maxsus teshik orqali oziqlanadi. Yana bitta murakkab operatsiyadan so‘ng bolam mustaqil ovqatlana olishi mumkin. Bu operatsiyamiz noyabr oyining boshlarida Moskvada o‘tkazilishi kerak. Unga boshqa qizilo‘ngach o‘rnatiladi. Bu juda murakkab amaliyot bo‘lib, operatsiya 6 soat davom etishini aytishdi. Operatsiya xarajatlari katta mablag‘ talab qiladi, bitta operatsiyaning o‘ziga 20 ming AQSh dollari atrofida mablag‘ sarflanar ekan. Lekin menda bu pul yo‘qligi uchun yordam so‘rayapman. O‘zim yolg‘iz onaman, shu qizimdan boshqa farzandim yo‘q. Uning yashashini judayam xohlayman”, - deydi Susanna Izmaylova.O‘lmasoy Izmaylovaning onasi Susanna Izmaylovaga tegishli kartalar:Uzcard: 8600 0604 7406 3493Humo: 9860 0801 1002 9461Viza: 4195 2500 4835 0951Manzil: Toshkent shahar, Uchtepa tumani, 23-kvartal, 2-uy, 19-xonadon."
https://kun.uz/uz/news/2022/09/21/yuzlab-haydovchilar-rossiya-qozogiston-chegarasida-qolib-ketdi-ular-orasida-ozbekistonliklar-ham-bor,2022-12-01 20:22:46.576278,"Rossiya va Belorusiyadan taxta ortib, Qozog‘iston va O‘zbekistonga yo‘l olgan ko‘plab haydovchilar hafta bo‘lyaptiki, turli chegara-o‘tkazish punktlarida qolib ketishgan. Xususan, “Mashtakova”, “Ozinki”, “Sagarchin” chegara punktlarida yuzlab yuk tashuvchilar solyarkasiz, pulsiz kun o‘tkazayotgani aytilmoqda.“9 sentabr sanasida Rossiyaning Savinskaya viloyatidan O‘zbekistonga qarab yo‘l oldim. Yo‘lga chiqqanlar orasida rus, o‘zbek, qirg‘iz, tojik, belorus yuk mashinalari ham yo‘lga chiqib, mana hozir ushlab turilibmiz. 13 sentabr kuni barchamizga AKT tuzib berildi va biz “Sagarchin”ga qaytarib yuborildik. Bu yerda turganimga bir hafta bo‘lyapti. Lekin hech kim munosabat bildirgani yo‘q”. Shuningdek, yuk tashuvchilarning ta’kidlashicha, haydovchilarning barcha hujjatlari joyida bo‘lishiga qaramay, ular majburan ushlab turilibdi.“Chiqmaslik bo‘yicha qaror 13-sanada joriy etilgan, vaholanki, men 9-sanada yo‘lga chiqqanman. Bojxona rasmiylashtiruvidan o‘tdik, deklaratsiyalarni ham berishdi, hamma hujjatlarimiz joyida, kelamiz, bu yerda Rossiya o‘tishga qo‘ymaydi”,– deydi yana bir haydovchi.“Rossiya va Belorusiyadan taxta yuklayotganda hujjatlar berildi, lekin chegaraga kelganda “taxta bilan o‘tmaysan” – deb turishibdi. 3 sutka bo‘lyapti, hamma shu yerda yotibdi. O‘zbek yigitlari Rossiya chegarasida “Mashtakova”da qolib ketishdi. Shunga bir chora ko‘rib, qo‘shni davlatlar bilan muzokara qilib, bizni yurtga qaytarishingizni so‘raymiz”,– deydi yana bir yuk tashuvchi.Bundan tashqari, Rossiyaning boshqa chegara-o‘tkazish punktlarida ham ahvol shunday ekani aytilmoqda. Turli joylardan kelgan yuk tashuvchilar Qozog‘iston hududiga o‘tkazilmayapti.Holat yuzasidan Kun.uz Transport vazirligidan izoh olishga urinib ko‘rdi.“Rossiya Federatsiyasida yog‘och mahsulotlarini olib chiqib ketishning o‘z tartibi bor. Ya’ni yog‘och mahsulotlarini aniq belgilab berilgan nazorat-o‘tkazish punktlari orqali olib chiqib ketish belgilangan. Haydovchilar belgilanganmagan nuqtaga borgani uchun ularni to‘xtatib qolishgan. Bu bo‘yicha elchixonaga xabar berilgan. O‘zbekiston Xalqaro avtomobilda yuk tashuvchilar uyushmasi (AIRCUZ) ham bor, ular orqali ham xat chiqariladi. Shundan keyin nima bo‘lishi ma’lum bo‘ladi. Hozircha Rossiyaning qonunchiligi bo‘yicha ularning o‘zi noto‘g‘ri ish qilgan. Bularning ko‘pchiligida yuk yuboruvchi va yuk qabul qiluvchining o‘rtasida shartnoma bo‘lishi kerak. Ko‘p holatlarda ularning qo‘lida shu narsa yo‘qligi ham muammo tug‘diradi. Shunchaki, og‘zaki kelishuvning oqibatida chegarada mana shunday holat yuzaga keladi”,– deydi matbuot kotibi. "
https://kun.uz/uz/news/2022/09/21/bogchalarda-guruhli-kasallanishlar-kopaydi-senat-kengashida-sabablar-tahlil-qilindi,2022-12-01 20:22:48.075441,"So‘nggi ikki haftada 6 ta holatda bog‘chadagi bolalarning kasallanishi qayd etildi. SanEpid xizmati boshlig‘i o‘rinbosari Nurmat Otabekovning qayd etishicha, MTTdagi guruhli kasallanishning 4 ta asosiy omili bor. 20 sentabr kuni Senat kengashining navbatdagi majlisida shu haqda gapirib o‘tildi. Nurmat Otabekovning aytishicha, sifatsiz oziq-ovqat mahsulotlari ishlatilishi, ovqat tayyorlash texnologik jarayoniga rioya etmaslik, nomutaxassislar faoliyat yuritayotgani va aksariyat holda xodimlar oddiy sanitariya minimumini o‘qimagani sababli bog‘chalarda ommaviy kasallanishlar aniqlanmoqda.“Bir ma’lumotga e’tiboringizni qaratmoqchiman. Farg‘ona viloyati Oltiariq tumanidagi 39-sonli maktabgacha ta’lim tashkilotida tarbiyalanuvchilar o‘rtasida bu kabi holat yuzaga kelishiga sabab – oziq-ovqat mahsulotini tayyorlash uchun shart-sharoitlar yaratilmagani, mahsulotlarning qo‘shnichiligiga, kunlik taomnomaga rioya etilmagani, taomnomaga kiritilmagan mahsulot borligi, qolaversa, qoshiqlarni yuvish bo‘yicha ham elementlar sharoitlar mavjud emasligidandir”, dedi u.Ma’lumotlarga ko‘ra, ayni vaqt O‘zbekistonda 28 ming 12 ta bog‘cha bor. Shuning 6 ming 300 tasi davlatga tegishli bo‘lib, qariyb 30 foizi, ya’ni 1 ming 200 ga yaqini moslashtirilgan binoga ega.3 ming 48 ta holatda esa idish-tovoqlarni yuvish uchun sharoit ham yo‘q, ya’ni tog‘oralardan foydalaniladi.“Demak, mana shunga o‘xshagan holatlarning hammasi keyinchalik guruhli kasallanishga sabab bo‘lishi mumkin. Albatta, Sanitariya-epidemiologik osoyishtalik va jamoat salomatligi xizmati qandaydir nazoratni amalga oshiradi, kimlarga nisbatan chora ko‘radi, qandaydir tadbirlarni joy-joyiga qo‘yishga harakat qiladi, lekin sharoit imkoniyat bermagandan keyin, qolaversa, har bitta tadbirkorlik sub’yektini nazorat qilish imkoniyatimiz yo‘q bo‘lgandan keyin, albatta, muammolar muammoga ulanib ketaveradi”, – deydi Nurmat Otabekov.Ma’lumot uchun, ayni vaqt maktabgacha ta’lim muassasalarining 1 ming 185 tasi autsorsing tizimiga o‘tgan, 5 ming 145 tasi esa o‘z oshxonasiga ega."
https://kun.uz/uz/news/2022/09/20/qarshidagi-bogchada-necha-nafar-bola-zaharlandi-nega-ikkita-tashkilot-ikki-xil-malumot-bermoqda,2022-12-01 20:22:49.491367,"2022 yil 17 sentabr kuni ijtimoiy tarmoqlarda Qarshi shahridagi bog‘chalardan birida 50 nafar bolada ovqatdan zaharlanish kuzatilgani haqida xabarlar tarqaldi.Ana shu xabarga Maktabgacha ta’lim vazirligi va Qashqadaryo viloyati Sog‘liqni saqlash boshqarmasi tomonidan ikki xil, ta’biri joiz bo‘lsa bir-biriga mutlaqo teskari ma’lumot berildi.Jumladan, 2022 yil 18 sentabr kuni Maktabgacha ta’lim vazirligi axborot xizmati ijtimoiy tarmoqlarda tarqalgan xabar bo‘yicha RADDIYa e’lon qildi.Raddiyada keltirilishicha, Sanitariya-epidemiologik osoyishtalik va jamoat salomatligi xizmati Qarshi shahar bo‘limi boshlig‘i S.Radjabov 20b/536 sonli xatida joriy yil 17 sentabr kuni viloyat yuqumli kasalliklar shifoxonasining 7-bo‘limiga Qarshi shahar, “Qo‘rg‘oncha” MFYda yashovchi, Qarshi shahridagi 32-davlat bog‘chasi tarbiyalanuvchisi X.Sh. o‘tkir diareya tashxisi bilan yotqizilgan.«Epidemiologik surishtirish davomida bemorda ich ketish, ko‘ngil aynish, holsizlik, isitma ko‘tarilishi kuzatilgan. Ayni paytda bemorning ahvoli yaxshi, davo muolajalari olib borilmoqda», deyiladi raddiyada.Shuningdek, S.Radjabovning xatida SEO va JSX Qarshi shahar bo‘limiga 32-davlat bog‘chasida tarbiyalanayotgan bolalar o‘rtasida ovqatdan zaharlanish holati bo‘yicha tezkor xabarnoma kelib tushmagani bildirilgan.Bugun, Qashqadaryo viloyati Sog‘liqni saqlash boshqarmasi Qarshi shahridagi 32-davlat bog‘chasi tarbiyalanuvchilari zaharlangani yuzasidan MUNOSABAT bildirdi.Unda yozilishicha, 2022 yil 16 sentabr kuni soat 17:30 larda Qarshidagi 32-sonli davlat bog‘chasi tarbiyalanuvchisi, 2019 yilda tug‘ilgan X.S.da qayt qilish, ich ketishi, harorat ko‘tarilishi kabi klinik belgilar kuzatilgan.17 sentabr kuni bemor yaqinlari tomonidan xususiy klinikaga yotqizilgan. U yerda ahvoli yaxshilanmagach, 19 sentabr kuni viloyat yuqumli kasalliklar shifoxonasiga olib borilgan. Bemorga “ovqat toksik infeksiyasiga gumon” tashxisi qo‘yilgan. Ayni paytda uning ahvoli qoniqarli, davo muolajalari davom ettirilayotgani ta’kidlangan.Munosabatda ma’lum qilinishicha, holat yuzasidan Qarshidagi 32-sonli davlat bog‘chasida mutaxassislar tomonidan o‘rganishlar olib borilgan. Unda aniqlanishicha, bog‘chada 245 nafar tarbiyalanuvchi bor. O‘rganish o‘tkazilgan 20 sentabr kuni muassasaga kelgan 213 nafar tarbiyalanuvchi tibbiy kuzatuvga olingan. Ularda kasallanish holatlari qayd etilmagan.«Qolgan 32 nafar bolaning ota-onasi bilan suhbat o‘tkazildi. Qayd etilishicha, 3 nafar bola shifoxonada davolanib chiqqan, hozirda uy sharoitida tibbiy kuzatuvga olingan. 2 nafar tarbiyalanuvchi viloyat yuqumli kasalliklar shifoxonasida davolanmoqda. Qolgan 27 nafar tarbiyalanuvchining salomatligi bo‘yicha shikoyatlari yo‘q. Muassasa va bemorlardan laboratoriya tahlillari uchun olingan biologik materiallar, sutkalik namunalar va oziq-ovqat mahsulotlari laborator tahlillari davom ettirilmoqda», deyiladi munosabatda.Maktabgacha ta’lim vazirligi 1 nafar tarbiyalanuvchi zaharlangani va viloyat yuqumli kasalliklar shifoxonasiga yotqizilganini aytib, ijtimoiy tarmoqlarda tarqalgan xabarlarga RADDIYa bergandi.Ammo Qashqadaryo viloyat SSB tomonidan e’lon qilingan munosabatda 3 nafar bola davolanib chiqqan va hozirda uy sharoitida tibbiy kuzatuvga olingan, yana 2 nafar tarbiyalanuvchi viloyat yuqumli kasalliklar shifoxonasida davolanayotgani ma’lum qilingan.Bundan tashqari, 20 sentabr kuni bog‘chaga bormagan yana 27 nafar tarbiyalanuvchining ota-onasi bilan suhbat o‘tkazilgani haqida yozilgan.Shu o‘rinda savol tug‘iladi – nega ikkita tashkilotning ma’lumotlari ikki xil berilmoqda? Maktabgacha ta’lim vazirligi raddiya berib, nimani yashirmoqchi bo‘ldi? Nega vazirlik kamida 5 nafar tarbiyalanuvchi zaharlanganini (bu ma’lumot ham biroz shubhali) bilaturib o‘z raddiyasida ularning sonini 1 nafar deb ko‘rsatdi?Odamlarning ommaviy zaharlanishi holatlarini kamaytirib ko‘rsatish avval ham bo‘lgandi. Joriy yil iyul oyida Urgut tumanidagi to‘yxonada odamlar ommaviy zaharlangan, tuman hokimligi axborot xizmati hamda Bosh prokuratura matbuot xizmati 2 kishi ovqatdan zaharlanib shifoxonaga yotqizilgani, boshqa gumonlanganlar shifoxonaga olib kelingani va ahvoli qoniqarli bo‘lgani uchun uyiga javob berib yuborilganini ma’lum qilgandi.Ammo oradan 1 kun o‘tib, Samarqand viloyati sanitariya-epidemiologik osoyishtalik va jamoat salomatligi boshqarmasi 2022 yil 19 iyul kuni jami 33 nafar fuqaro bosh og‘rig‘i, ko‘ngil aynishi, qorin sohasida og‘riq, ich ketish, tana harorati ko‘tarilishi kabi kasallik belgilari bilan Urgut tuman tibbiyot birlashmasiga qarashli yuqumli kasalliklar bo‘limiga murojaat qilgani haqida xabar berdi.Xabarga ko‘ra, 22 nafariga ambulator sharoitida tibbiy yordam ko‘rsatilgan va uyiga javob berilgan, qolgan 11 nafar bemor bir necha kun statsionar sharoitda davolangan. Bundan tashqari, to‘yda ishtirok etganlar yashash manzili bo‘yicha tekshiruvdan o‘tkazilganda ulardan 23 nafari ovqatdan zaharlangani aniqlangan."
https://kun.uz/uz/news/2022/09/20/issiqlik-elektr-stansiyalari-kuz-qish-mavsumida-muqobil-energiya-manbalaridan-samarali-foydalanadi,2022-12-01 20:22:50.918500,"Kuni kecha aksiyadorlik jamiyati tasarrufidagi yana bir korxona “O‘zenergosozlash” MChJ ma’muriy binosi tom qismiga quyosh fotoelektr stansiyasini o‘rnatish ishlari yakuniga yetkazildi.30 kVt quvvatga ega ushbu qurilmaning ishga tushishi natijasida yiliga 90 000 kVt soat ekologik toza elektr energiyasi ishlab chiqarilishi rejalashtirilgan.- Har bir kilovatt elektr energiyasini imkon qadar tejash tarafdorimiz. Davlatimiz rahbari ta’kidlaganlaridek, bu yo‘nalishda islohotni avvalo o‘zimizdan boshlashimiz zarurligini ham yaxshi anglaymiz, - deydi “O‘zenergosozlash” MChJ direktori Umidjon Ibragimov.  Ma’lumotlarga ko‘ra, ayni paytgacha tizim korxonalarida 300 kVt bo‘lgan quyosh fotoelektr panellari, 32 ta chastota o‘zgartirgich qurilmalar, 138 ta quyosh suv isitgichlari, 286 ta quyosh panelli yoritish chiroqlari, 829 ta sensorli yoritish datchiklari kabi jami 1336 ta energiya tejovchi va muqobil energiya manbalari qurilmalari o‘rnatildi. Natijada 2022 yilning 8 oyida 1,2 mln kVt soatga teng elektr energiyasi va 62 Gkal issiqlik energiyasi ishlab chiqarildi, 140 ming kub metr tabiiy gaz iqtisod qilinishiga erishildi.Hozirda, “O‘zbekenergota’mir” AJ tomonidan “Farg‘ona IEM” AJda quvvati 1800-2000 kVt va “Sirdaryo IES” AJda quvvati 1200-1500 kVt bo‘lgan quyosh fotoelektr stansiyalarini qurish bo‘yicha ishlar olib borilmoqda.2022 yil yakuniga qadar tizimda jami quyosh fotoelektr stansiyalarining o‘rnatilgan quvvati 3300 kVtga yetkaziladi va natijada yiliga o‘rtacha 8 mln kVt qo‘shimcha elektr energiyasi ishlab chiqariladi hamda qariyb 1,2 mln kub metr tabiiy gaz iqtisod qilinishiga erishiladi. Shuningdek, 2023-2024-yillarda issiqlik elektr stansiyalarning ichki hamda yondosh hududlaridagi bo‘sh yer maydonlarida 30-40 MVt va undan yuqori quvvatli quyosh fotoelektr stansiyalarini qurish bo‘yicha o‘rganishlar olib borilmoqda. Unga ko‘ra, “Sirdaryo IES” AJda 40 MVtli, “Muborak IEM” AJda 30 MVtli, “To‘raqo‘rg‘on IES” AJda 15 MVtli va “Tolimarjon IES” AJda 43 MVtli quyosh fotoelektr stansiyalarini qurish bo‘yicha “Yo‘l xaritasi” ishlab chiqiladi.Ushbu loyihalarning amalga oshirilishi issiqlik elektr stansiyalarining o‘z ehtiyojlari va xo‘jalik ehtiyojlari uchun sarflanayotgan elektr energiyasini muqobil energiya manbalari hisobidan qoplash imkoniyatini yaratadi. Natijada yiliga o‘rtacha 200 mln. kVt.soat elektr energiyasi yoki 21,0 mln kub metr tabiiy gaz iqtisodiga erishiladi.“Issiqlik elektr stansiyalari” AJ matbuot xizmati"
https://kun.uz/uz/news/2022/09/20/jarqorgon-va-uchkoprikda-qishloq-xojaligi-kooperativlari-faoliyatiga-tosqinlik-qilinyapti,2022-12-01 20:22:52.492022,"Mana qarang, hozirgacha qishloq xo‘jaligini davlat moliyalashtirib keldi: avval fermerlar, keyin klasterlar ham deyarli davlat beradigan imtiyozli kreditlar evaziga faoliyat yuritib kelishyapti. Bu degani tomorqachilardan tashqari hamma yerda ishlaydigan xo‘jaliklar o‘z pulini yerga deyarli tikmay keldi. Birovning puli – baribir birovning puli, istaysizmi-yo‘qmi – jigardan bo‘lmagan. Shuning uchun ham bu ketishda rivojlanish bo‘lmaydi va biz – jurnalistlarga kelayotgan ma’lumotlar bunga yaqqol dalil.Yechimlardan biri – aynan qishloq xo‘jaligi kooperativlari – fermer va dehqonlarning o‘z tashabbuslari bilan (“tepadan tushgan” buyruqqa binoan emas) tuzilgan birlashmalari. Bu yerda:Birinchidan, dehqonlar xossatan manfaatlarini ko‘zlab birlashishadi, shu sabab ularning ustidan nazorat o‘rnatish kerak bo‘lmaydi.Ikkinchidan, dehqon va fermerlar o‘zi pullarini tikishadi, o‘sha – biz tilga olgan “birovning [qadri yo‘q] puli”ni emas. Bu esa umuman boshqacha manzara!Xullas, kooperativlar sohasi rivojlansa, qishloq xo‘jaligi sohasi rivojlanadi.Endi bir savol, kooperativlar yuzaga kelishiga to‘sqinlik qilayotganlarni nima deb atasak bo‘ladi? Ularni nima deb atashni siz azizlarga qoldiraman-da, bizga kelib tushayotgan murojaatlarga o‘taman.Surxondaryo viloyati, Jarqo‘rg‘on tumani. Bu yerda hozircha atigi bitta kooperativ tuzilgan – 16 fermer birlashib, kooperativ tuzgan, paxta yetishtirgan. Mana endi paxta pishdi deguncha, paxtaga ega chiqdi. Kooperativ o‘zi yetishtirgan paxta o‘zi istagan joyga yig‘ishiga imkon berilmayapti.Boshqa bir murojaat Farg‘ona viloyati, Uchko‘prik tumanidan. 19 nafar fermer kooperativ tuzgan. Bu yerda ham o‘sha holat – kooperativ o‘zi yetishtirgan paxtasini o‘zi istagan joyda saqlashiga to‘sqinlik qilinyapti. Va yig‘ib qo‘yilgan paxta g‘aramini (buntini) klaster omboriga majburan olib ketish bilan tahdid qilinmoqda.Hali aytganimizdek, kooperativlar – O‘zbekiston qishloq xo‘jaligining ertangi kuni. Masalan, hozirdanoq ma’lum bo‘ldiki, kooperativlar yetishtirilayotgan paxtaning tannarxini tushirishga harakat qilishyapti va paxta yetishtirishga kamroq mablag‘ sarflanyapti. Har bir tuzilayotgan kooperativni hozirda mamlakat yutug‘i deb qabul qilish kerak.Kun.uz'ga Jarqo‘rg‘on va Uchko‘prik tumanlarida tashkil qilingan qishloq xo‘jaligi kooperativlaridan murojaatlar kelib tushdi. O‘rganishimiz ikki holatda ham manzara deyarli bir xil ekanini ko‘rsatdi – muammolar paxta yetilib, terish davri kelganda yuzaga kela boshlagan: kooperativlar o‘z paxtasini o‘zi lozim topgan joyda saqlashiga to‘sqinlik qilingan, ma’lum klasterning joyiga yig‘ishga majburlanyapti.Biz Surxondaryo viloyati hokimining q/x bo‘yicha muovini Usmon Turopov va Uchko‘prik tumani hokimidan telefon orqali izoh oldik. Ikki holatda ham mas’ullar o‘z izohi bilan qonunchilikda kooperativlarga biriktirilgan huquqlardan yo bexabar ekani, yo bilib inkor qilayotgani ravshan bo‘ldi...Qonunlardan iqtiboslar:“Kooperativ yuridik shaxslarning tashabbusi bilan mutlaqo ixtiyoriylik asosida tashkil etiladi”.“Kooperativning ustavi yuridik shaxslar muxtor vakillarining yig‘ilishida qabul qilinadi va davlat xizmatlari markazlarida ro‘yxatga olinadi”.“Tadbirkorlik faoliyatini amalga oshirish tartib-taomilining murakkablashtirilishini va tadbirkorlik faoliyati sub’yektlari zimmasiga yangi majburiyatlar yuklatilishini nazarda tutadigan qonunchilik hujjatlari rasmiy e’lon qilingan kundan e’tiboran kamida uch oydan keyin kuchga kirishi shart”.“Tadbirkorlik faoliyati sub’yektidan mulkni olib qo‘yishga, uning boshqa ashyoviy huquqlarini bekor qilishga, shuningdek ularni cheklashga yo‘l qo‘yilmaydi”.“Tadbirkorlik faoliyati sub’yektlari xomashyo, tovarlar va xizmatlar bozorlariga erkin kirishda, shuningdek, ishlar bajarish va xizmatlar ko‘rsatishda teng imkoniyatlarga ega. Tadbirkorlik faoliyati sub’yektlarining xomashyo, tovarlar va xizmatlar bozorlariga kirishi davlat organlari, shuningdek ularning mansabdor shaxslari tomonidan biror-bir tarzda cheklanishiga yo‘l qo‘yilmaydi”.“Davlat organlari va ularning mansabdor shaxslari qoidabuzarlik mavjudligi faktidan tadbirkorlik faoliyati sub’yektlarining o‘zga qonuniy faoliyatiga aralashish yoki bunday faoliyatni cheklash uchun asos sifatida foydalanishi mumkin emas”.“Davlat organlari, boshqa tashkilotlar va ularning mansabdor shaxslari fermer xo‘jaliklarining agrotexnika usullarini, yetishtiriladigan mahsulot turini tanlashiga, bu mahsulotning bahosini hamda realizatsiya qilish yo‘nalishini belgilashiga aralashishga haqli emas”.“Davlat organlarining bitimlar tuzish, foydani taqsimlash, ijroiya organi rahbarini va uning a’zolarini saylash (tayinlash) masalalari bo‘yicha hamda tadbirkorlarning boshqaruv organlari vakolatiga taalluqli bo‘lgan boshqa masalalar bo‘yicha qarorlar qabul qilish, tadbirkorlik faoliyati sub’yektlariga ko‘rsatmalar va boshqa farmoyishlar berish, hujjatlarga muhr bosishni talab qilish yoki hujjatlarni muhr bilan tasdiqlash to‘g‘risida talab qo‘yish xamda tavakkalchiligi sharoitlarida qabul qilingan, zarar ko‘rilishiga olib kelgan qarorlar uchun ularning boshqaruv organlari a’zolariga nisbatan javobgarlik choralarini ko‘rish taqiqlanadi”.“Nazorat qiluvchi, huquqni muhofaza qiluvchi hamda boshqa davlat organining va davlat tashkilotining mansabdor shaxsi yoki xizmatchisi tomonidan xususiy mulkdorlarning huquqlarini buzish yo‘li bilan ularga zarar yetkazish, ya’ni mulk huquqini qonunga xilof ravishda cheklash va (yoki) undan mahrum etish, xususiy mulkka tajovuz qilish, nomaqbulligi oldindan ayon bo‘lgan shartlarni mulkdorga majburan qabul qildirish, shu jumladan mol-mulkni yoki mulkiy huquqlarni topshirishni asossiz ravishda talab qilish, shuningdek mulkdorning mulkini olib qo‘yish yoxud uni o‘z mol-mulkiga bo‘lgan huquqidan voz kechishga majburlash, talon-toroj alomatlari mavjud bo‘lmagan taqdirda Jinoyat kodeksining XIII¹-bobida qat’iy jinoiy javobgarliklar bor”.Shokir Sharipov tayyorladi. "
https://kun.uz/uz/news/2022/09/20/tanqidiy-maqola-ortidan-kunuz-muxbiriga-trollar-hujumi-uyushtirildi,2022-12-01 20:22:54.641025,"Kun.uz’da Namangan shahrining Jaloliddin Manguberdi ko‘chasida aholi xonadonlariga juda yaqin hududda AGTKS qurilayotgani haqida surishtiruv e’lon qilingandi. Unda odamlar belgilangan me’yorlarga amal qilinmasdan qurilayotgan ushbu «zapravka» ortida viloyatdagi ko‘plab «metan-zapravka»lar egasi hisoblangan Qudratbek Abdullayev turganini ta’kidlashayotgani, bu shaxs viloyat hokimi Shavkat Abdurazzoqovning qudasi ekani aytilgandi.Hozircha Kun.uz e’lon qilgan maqolaga birorta davlat tashkiloti yoki rasmiy shaxs munosabat bildirmadi. Bu jimlik aslida ko‘p narsani «so‘zlayotgan»dek edi.Ammo kutilganidek, norasmiy «javob» qaytarildi: ijtimoiy tarmoqlarda trollar fabrikasi ishga tushib, xonadonlar yonida AGTKS qurish odamlar hayotini ochiqchasiga xavf ostiga qo‘yish ekanidan ogohlantirgan jurnalist sha’niga mag‘zava to‘kishni boshlab yuborishdi. Ayniqsa, trollar Facebook ijtimoiy tarmog‘ida anchagina faollik ko‘rsatib, «shovqin» ko‘tarishga urinib ko‘rishdi.Biroq ularning bu harakati faol blogerlar va jurnalistlarning keskin qarshi fikrlariga uchradi.Jumladan, bloger Dima Qayum shunday yozadi:«Elmurod Ermatov haqqoniy faktlar bilan ish qiladi. Xalqimizni qiynayotgan muammolarni qo‘rqmay yoritadi. Prezidentimizning jurnalistlarga qarata «Qo‘rqmanglar, ortingizda men borman», degan so‘zlaridan ilhom olib, tun-u kun tinmaydi. Janoblar, bilaman pullaring ko‘p, internetda o‘nlab trollar yollab, bu insonni obro‘sizlantirishga urinmoqdasizlar. Ammo bu «o‘yinlaring»ni yosh bola ham biladi. Trollaring esa g‘irt xashaki trollar. Undan ko‘ra faktlar bilan halol «o‘yin» qilinglar. Faktlaring yo‘qmi, unda jim. Yo‘qolsin korrupsiya».Muxbir Daliyev trollar hujumiga qarshi jurnalist va blogerlardan albatta «otvet» bo‘lishini ma’lum qilgan:«Elmurod Ermatovning Namangandagi metan gaz qiroli Qudratboy haqidagi maqolasidan so‘ng namanganlik trollar hujumga o‘tishni boshlabdi. Albatta, trollarga qayerdan topshiriq ketganligini yaxshi bilamiz. Va, albatta, bunga jurnalist va blogerlarning javobi bo‘ladi. Bizda qoida shunaqaki, bir kishi hamma uchun, hamma bir kishi uchun. Tong otsin, namanganlik trollar topshiriq bergan xojasini qanday qilib himoya qilishini ko‘ramiz». Telegram ijtimoiy tarmog‘idagi «Qo‘rqmaymiz» kanali esa rasmiy va norasmiy bo‘lgan matbuotga aloqador kishilarni ayni vaziyat yuzasidan jurnalistik surishtiruv olib borishga chaqirdi:«Surishtiruv e’lon qilinganidan keyin Namangandagi hokimlik manfaati uchun ishlaydigan ayrim jurnalist va blogerlar Elmurod akani yengil tanqid qilishdi. Keyinroq troll profillar ishga tushib, ochiqdan ochiq shaxsiyatga o‘tishdi.Elmurod akani himoya qilmoqchi emasman. Na Elmurod aka, na Kun.uz himoyaga muhtoj. Elmurod akaning qandayligini shundoq ham butun vodiy biladi. Shunchaki qalbimni og‘ritgani — o‘zini OAV vakili deb bilgan namanganlik 3–4 nafar akalar qandaydir manfaat evaziga boshqa bir mustaqil, nisbatan xolis OAV vakilining go‘shtini yeyishidir. Bunday harakatlar bilan faqat orqaga ketamiz. Shunday ekan, avvalo Kun.uz tayyorlagan videoni ko‘proq ulashishni, undan keyin rasmiy va norasmiy bo‘lgan, «dux»i yetgan har qanday matbuotga aloqador kishilar ayni vaziyat yuzasidan jurnalistik surishtiruv olib borishlarini so‘rayman. Bu ish shaxsiyat masalasi emas, vaziyat masalasi. Bugun puli bor, qudasi amaldor bo‘lgan qonunbuzar bir OAVning og‘zini yopmoqchi bo‘lsa, ertaga bizga ham navbat keladi».Jurnalist Shuhrat Shokirjonov trollar va tarafkashlar tomonidan Ermatovning materialidagi eng asosiy savolga esa javob topilmaganini ta’kidlab, boshqa savollarni qo‘yadi.«Shu yerda — aholi turar joylari o‘rtasida me’yorlarda belgilangan 50 metr masofa o‘rniga 5 metr qoldirib «metan zapravka» qurish mumkinmi-yo‘qmi?Qaysidir mutasaddi o‘sha me’yorga e’tibor bermasdan, qurilishga ruxsat bergan bo‘lsa Namangan viloyat prokuraturasi unga chora ko‘radimi? Xo‘p, «zapravka»ning viloyat hokimining qudasi Qudratboyga aloqasi yo‘q ekan (mayli, ko‘ndik), unda Namangan shahar hokimligi qurilish ishlarini qonunga muvofiq bo‘lmagani uchun AGTKSni buzdiradimi-yo‘qmi?Me’yorga to‘g‘ri kelmasa ham qoladigan bo‘lsa, o‘sha yerdagi yashovchi odamlar tadbirkordan «biz qonun qoidalarga tupurganmiz, qo‘llaringdan nima keldi mana?» degan ta’nani eshitishdan boshqa yana nima manfaat topadi bu AGTKSdan?Hech kim amal qilmas ekan, bunaqa me’yorlarni qabul qilishdan ma’ni bormi o‘zi?»Qurilish vazirligidan ma’lum qilinishicha, ushbu qurilish qonuniyligi tegishli vazirlik va idoralarning mas’ul xodimlari ishtirokida shu yil 21 sentabr kuni joyida o‘rganiladi.Kun.uz ixtiyoridagi hali namoyish etilmagan videolavhalarda ko‘rinishicha, qurilayotgan «metan zapravka»ning kompressor stansiyasi xonadondan 20–25 metr masofada joylashgan. Holbuki, o‘rnatilgan me’yorlarga ko‘ra bu oraliq masofa eng kamida 50 metr bo‘lishi talab etiladi. Portlash sodir bo‘lishi ehtimoli katta bo‘lgan obektni bu shaklda qurish insonlar hayotini ochiqchasiga xavf ostida qo‘yishdir."
https://kun.uz/uz/news/2022/09/19/acoc-bolgan-hujjat-qalbaki-undirilayotgan-500-ming-dollar-esa-haqiqiy-sud-kafillikka-aloqasi-bolmagan-mulkdorni-jazolamoqda,2022-12-01 20:22:56.123907,"Muammoning boshlanishiBu mojaro obekti bo‘lib turgan xususiy shifoxona binosi Toshkent shahrida joylashgan va anchagina yirik — 2,3 ming kv/m maydonga ega. Bino “Denta-Servis” xususiy korxonasiga tegishli bo‘lib, bu korxona 1993 yilda Xo‘jayev Kamol Nizomovich tomonidan ta’sis etilgan. Qizig‘i, qariyb 30 yildirki uning rahbari ham, ta’sischisi ham o‘zgarmagan hamda bu fakt barcha davlat ro‘yxatlarida qayd etib kelingan.2020-2021-yillarda korxona ta’sischisi tomonidan Chilonzor tumani “Charx-Kamolon” MFY, Novza ko‘chasi 16-uyda joylashgan, 2,3 ming kv/m maydonga ega shifoxona sotuvga qo‘yiladi. Xaridorlar chiqa boshlaydi, vositachi maklerlar o‘z xizmatlarini taklif etib kelishadi. Ulardan biri xaridorlarga ko‘rsatish vaji bilan binoga va tashkilotga tegishli hujjatlardan nusxa ko‘chirib oladi. Ko‘ngildagi narxda xaridor chiqmagani, zarur mablag‘ boshqa manbalardan topilgani sabab bino sotilmaydigan bo‘ladi.Oradan bir yildan ortiq vaqt o‘tib, 2022 yilning 5 iyulida Xalq banki Jizzax filiali tomonidan korxona nomiga talabnoma kelib tushadi va bu xabar mulk egalariga saratonda urilgan yashindek ta’sir qiladi. Unga ko‘ra, Xalq bankidan qariyb 700 ming dollar kredit olish uchun korxonaga tegishli xususiy shifoxona binosi garovga qo‘yilgani, qarz to‘lanmayotgani uchun undiruv bu mulkka qaratilayotgani nazarda tutilgandi.Hazil emas, chin!Dastlab korxona rahbariyati bu talabnomani anglashilmovchilik deya qabul qiladi. Ammo rasmiy xatning tagiga yetish uchun Jizzaxga yo‘l olishadi. Xalq banki mahalliy filialida ularni battar hayratga solishadi va binoni garovga qo‘yib, kredit olinganiga oid papka taqdim etishadi. N 110 raqamli kredit shartnomasining qisqa mazmuni shunda ediki, “Ayzenburg Ekspert” MChJ bankdan qurilish mahsulotlari ishlab chiqarish maqsadida 700 ming dollar kredit so‘ragan, “Yagona Sof Kapital” MChJ nomli yana bir korxona kafil bo‘lib ishtirok etgan va garov sifatida “Denta-Servis” xususiy korxonasiga tegishli bino qo‘yilgani qayd etilgan edi. Bunday bo‘lishi mumkin emasligi haqidagi savollarga javoban esa uch tomonlama, jumladan “Denta-Servis” korxonasi rahbari ishtirokida imzolangan, notarial tasdiqlangan ipoteka shartnomasini ham taqdim etishadi. Xalq banki bu shartnomaga asosan 700 ming AQSh dollari miqdorida kredit ajratgan va dastlabki transh sifatida 490 ming AQSh dollarini “Ayzenburg Ekspert” MChJga o‘tkazib bergani, ammo kreditni so‘ndirish belgilangan muddatlarda amalga oshmay, qarzdorlik foizlari bilan deyarli 500 ming dollarga yetgani ma’lum bo‘ladi.Notariusga savollarEng qiziq nuqta aslida shu yerda. Chunki kreditga umuman aloqasi bo‘lmagan tashkilotning bu ishga aralashuviga va unga tegishli binoning garovga berib yuborilishiga huquqiy acoc aynan mana shu yerda yaratilgan. Ya’ni bankka taqdim etilgan ipoteka shartnomasi qalbaki emas, rasman tasdiqlangan bo‘lgan. Xullas Jizzax shahri Hamroqulov ko‘chasi 1-uyda xususiy amaliyot bilan shug‘ullanuvchi notarius Akmal Boymatov tomonidan 2021 yil 27 may kuni uch tomonlama kelishuv asosida ipoteka shartnomasi imzolanib, notarial tasdiqlanadi. Unga ko‘ra “Ayzenburg Ekspert” MChJga bank 2021 yil 27 may kuni imzolangan (!) N 110 raqamli kredit shartnomasi asosida 700 ming AQSh dollari miqdorida kredit ajratadi.Kredit ta’minotiga garov sifatida esa “Denta-Servis” xususiy korxonasiga tegishli bino qo‘yiladi. Xo‘sh, egalari bexabar holda bu bino qanday qilib garovga qo‘yilishi mumkin? Bunga ham javob bo‘lib, unda butun jarayonning mohiyati joylashgan. Bank va notariusga asoslangan hujjatlarga ko‘ra “Denta-Servis” xususiy korxonasi rahbari sifatida Rashid Bakirov (!) ishtirok etgan va u vakolatiga oid barcha hujjatlarni taqdim qilgan.Korxonaning haqiqiy egasi va rahbari Kamol Xo‘jayev hujjatlarga bir qarashdayoq soxtalikni anglaydi. Rashid Bakirovni rahbarlikka tayinlashdan tortib, unga binoni garovga qo‘yishga oid berilgan vakolatlarning hammasi qalbaki hujjatlar, xususan Kamol Xo‘jayevning pasportini kompyuter yordamida qayta ishlash yo‘li bilan tayyorlangan edi.Mayli, notarius ko‘rgan hujjatlari asosida ish ko‘rgan bo‘lsin. Lekin allaqachon elektron tizimga o‘tilgani, har bir notarial shartnoma oldidan elektron bazadan mulkka oid bapcha hujjatlar olinishi va taqdim etilganlari bilan solishtirilishi zarurligi qanday qilib unutilgan? Taqdim etilgan hujjatlarda ham asliga to‘g‘riligini tasdiqlovchi muhr bo‘lmagan, talab qilinishi shart bo‘lgan to‘liq nizom yo‘q, eng muhimi – mulkdorga oid elementar tekshiruv ham o‘tkazilmay turib notarial shartnoma rasmiylashtirilgan. Nafaqat rasmiylashtirilgan, balki keyinchalik ham unga kamida uch marta tuzatish kiritilgan.Izoh olish uchun notarius bilan bog‘lanishga urinishlarimiz natija bermadi. Adliya vazirligi viloyat boshqarmasi arizaga ko‘ra ushbu notarial harakatni o‘rganib chiqqan va notarius tomonidan qator kamchiliklarga yo‘l qo‘yilganligini ta’kidlagan. Shu bois notariusning litsenziyasini vaqtincha to‘xtatish bo‘yicha taqdimnoma kiritilgan. Notariusning hujjatlardagi qalbakiliklardan xabardor bo‘lgan-bo‘lmaganligi fakti surishtiruv davomida ma’lum bo‘lishi bildirilgan.Jinoyat ishiAlbatta, vaziyat jiddiyligini anglagan “Denta-Servis” vakillari huquqni muhofaza qilish organlariga murojaat qilishadi va 2022 yil 12 avgust kuni Jizzax shahar prokuraturasi tomonidan jinoyat ishi qo‘zg‘atish hamda tergovga yuborish to‘g‘risida qaror qabul qilinadi. Bu ish doirasida hujjatlar, xususan ularga qo‘yilgan imzo va muhr ekspertizaga yuboriladi. Jizzax viloyati ekspert kriminalistika markazi tomonidan ularning soxtaligi tasdiqlanadi. Ammo prokuratura tergovni davom ettirayotgan bir vaqtda Xalq banki sud orqali otni qamchilayotgan edi.Yashasin “odil” sud!...deyishga shoshilmang. Aslida sudda hujjatlar soxtaligiga, kredit oluvchi “Ayzenburg Ekspert” MChJ ham, unga kafil bo‘lgan “Yagona Sof Kapital” MChJ ham buncha kreditni olib ishlatishga layoqatli bo‘lmagan, boz ustiga yangi tashkil qilingan tashkilotlar ekanligiga e’tibor qaratilishi lozim edi. Vaziyatga umuman aloqasi bo‘lmagan holda eng ko‘p jabr ko‘rayotgan “Denta-Servis” xususiy korxonasining ishga umuman aloqador bo‘lmaganiga diqqat qilinishi shart bo‘lgan. Ammo juda qisqa muddat, nari borsa 15-20 daqiqa davom etgan sud o‘zining ilk majlisidayoq “Denta-Servis” xususiy korxonasidan qarzni undirish va buning uchun shifoxona binosini bank hisobiga musodara qilish to‘g‘risida qaror chiqarib yuboradi.Xalq bankiga savollar1. Kichik tadbirkorlar 5-10 ming dollar kredit so‘rasalar oylab yuguradilar, hujjatlari sinchiklab o‘rganiladi, garovga qo‘yilgan mulk bir necha marta tekshiriladi. Bu yerda 700 ming dollar kredit ajratish to‘g‘risida qaror qabul qilingan ekan, ta’minot uchun asos bo‘lgan garov obektiga, ya’ni Toshkentdagi shifoxona binosiga biror marta kelib o‘rganish o‘tkazilganmi, u yerdagi rahbariyat bilan muloqotga kirishilganmi?2. Jizzax shahrida xususiy amaliyot bilan shug‘ullanuvchi notarius Akmal Boymatov tomonidan 2021 yil 27 may kuni uch tomonlama kelishuv asosida ipoteka shartnomasi imzolanib, notarial tasdiqlangan. Xalq banki ham aynan shu sanada kredit ajratish to‘g‘risida qaror qilgan. Odatda hujjatlar paketi taqdim qilinganidan keyin bir necha kun o‘rganish ishlari olib boriladi. Bu vaziyatdagi shoshqaloqlik sababi nima? Yakuniy maqsad katta kreditni tezroq ajratib, tezroq gumdon qilishga o‘xshamayaptimi?!3. “Denta-Servis” xususiy korxonasi vakillarining ta’kidlashicha, binoga tegishli hujjatlarning nusxasini olib ketgan “makler” keyinchalik aslida Xalq banki xodimi ekanligi ma’lum bo‘lgan (bu fakt hali rasman tasdiqlanishi lozim – tahr.). Bu borada biror izoh bormi?4. Shartnoma shartlariga ko‘ra, kredit mablag‘i faqat kadastrda taqiq qo‘yilganidan keyingina o‘tkazilishi lozim. Lekin bunday qilinmagan. Sabab nima?Xalq banki matbuot xizmatiga bu savollarni yubordik va Jizzax viloyat filiali amaliyot bo‘limi rahbari Romil Rahmatovdan quyidagi javoblarni oldik:“AYZENBURG EKSPERT” MChJning 5,380 mln so‘mlik kreditini undirish bo‘yicha sudga da’vo ariza kiritish maqsadida MChJ rahbariga va kredit ta’minoti sifatida o‘z mulkini garovga taqdim etgan “Denta servis” XK rahbariga qarzdorlikni kredit shartnomada belgilangan muddatlarda to‘lab berishi bo‘yicha talabnoma yuborilgan.“Denta servis” XK rahbari “AYZENBURG EKSPERT” MChJning qarzdorligi bo‘yicha talabnomani olgandan so‘ng o‘ziga tegishli  poliklinika garovga qo‘yilganligidan xabari yo‘qligi to‘g‘risida Xalq banki Jizzax viloyat filialiga murojaat qilgan.Kredit shartnomasida belgilangan to‘lovlar o‘z vaqtida to‘lanmaganidan so‘ng bank tomonidan Iqtisodiy sudga kredit qarzdorlikni undirish bo‘yicha da’vo ariza kiritilgan.Sud tomonidan da’vo ariza bank foydasiga qanoatlantirilib, kredit qarzdorlik ""AYZENBURG EKSPERT"" MChJdan va kredit ta’minoti sifatida garovga taqdim etilgan «Denta servis” XKga tegishli poliklinika hisobidan undirilishi to‘g‘risida hal qiluv qarori qabul qilingan.“Denta servis” XK rahbarining o‘ziga tegishli bo‘lgan poliklinika garovga qo‘yilganligidan xabari yo‘qligi to‘g‘risida og‘zaki murojaat qilgandan so‘ng bank tomonidan Jizzax viloyat Iqtisodiy jinoyatlarga qarshi kurashish departamentining Jizzax viloyat boshqarmasiga ushbu holatga huquqiy baho berish uchun to‘plangan hujjatlar yuborilgan;Departament tomonidan 12.08.2022 yilda holat yuzasidan “AYZENBURG EKSPERT” MChJ mansabdor shaxslari, fuqaro Bakirov Rashid Obidjon o‘g‘li va boshqalarga nisbatan O‘zbekiston Respublikasi JKning 168-moddasi 4-qismi “a” bandi va 228-moddasi 2-qismi “b” bandi bilan jinoyat ishi qo‘zg‘atilgan. Bugungi kunda ushbu jinoyat ishi yuzasidan Jizzax viloyat IIB tomonidan dastlabki tergov harakatlari olib borilmoqda.Qulog‘i kar, ko‘zi ko‘r sudya – bunga uni nima “majbur” qildiKun.uz’ga murojaat qilgan toshkentlik mulkdor, ayni vaqtda yemagan somsasiga pul to‘lay deb turgan “Denta-Servis” xususiy korxonasi egalari sudyaning inson taqdiriga bu qadar befarq ekanidan hayratda. Vaholanki unga mol-mulki soxta hujjatlar asosida garovga qo‘yilganini tasdiqlovchi hujjatlar yig‘ma jildi taqdim etilgan. Afsuski sudya Asatov Oybek Sunnatillayevich bularning hech birini inobatga olmagan. Jinoyatchilarning qilmishlarini xaspo‘shlagan sudya Asatovning xatti-harakatlariga ham Sudyalar oliy kengashi albatta huquqiy baho berishi kerak, deb hisoblashmoqda murojaatchilar.“Ayni holat yuzasidan jinoyat ishi qo‘zg‘atilib, tergov harakatlari ketayotgan bir vaqtda sudning bunday qaror qabul qilishi aqlga sig‘maydigan ishdir” deydi ish tafsilotlaridan xabardor O‘zbekistondagi sudlardan birining sudyasi.Chindan ham, Iqtisodiy protsessual kodeksning 101-moddasi birinchi qismiga ko‘ra sud tergov harakatlari olib borilayotgan ish yuzasidan qaror qabul qilinguniga qadar ko‘rish mumkin bo‘lmaganda ish yuritishni to‘xtatib turishi shart.Umuman, bu jarayonda bankka ham, notariusga ham, sudyaga ham savollar bisyor. Ayni paytda prokuratura ham sud qaroriga protest kiritishga shoshilmayapti va apellyatsiyaga hujjat tayyorlanmoqda. Lekin birinchi instansiya munosabatidan ko‘rinadiki bu safar ham kimdir, mutlaqo aybsiz tashkilot qaqshab qolishi hech gap emas. Kuzatamiz... Abror Zohidov,
Kun.uz muxbiri."
https://kun.uz/uz/news/2022/09/19/endi-qarzni-aeroportning-ozida-tolash-va-taqiqni-yechish-mumkin-mib-xorijga-chiquvchi-fuqarolar-uchun-interfaol-shoxobcha-xizmatini-yolga-qoydi,2022-12-01 20:22:57.593970,"Ushbu shoxobchada xizmat ko‘rsatayotgan xodimlar orqali qarzdorlik tufayli taqiq bor yoki yo‘qligini bilib olish va qarzdorlikni shu zahoti bu saytda elektron to‘lov tizimlari orqali amalga ham oshirish mumkin. Shoxobchaga infokioska ham o‘rnatilmoqda, bu esa fuqarolarning naqd pulda ham to‘lovni amalga oshirish imkonini yaratadi.Endigina faoliyatini boshlagan shoxobchaga bir kunda 50 nafardan ortiq fuqarolar murojaatlari bo‘yicha taqiq masalalariga aniqlik kiritilmoqda. O‘z vaqtida to‘lanmay qolgan qarzdorliklar evaziga 30 mln so‘mdan ortiq mablag‘lar elektron tarzda qabul qilindi.Majburiy ijro byurosining qidiruv bo‘limi I.Gafurovning Kun.uz’ga ma’lum qilishicha, boshqa aeroportlarda ham fuqarolarda taqiqlar masalasida muammolar yuzaga kelganida, markazlashgan tartibda masalani o‘rganish va hal etish uchun maxsus telefon raqami (95-411-07-17) joriy qilingan. Fuqarolar bu raqam orqali yoki aeroport mas’ul xodimlariga orqali Toshkent xalqaro aeroportidagi interaktiv shoxobcha bilan bog‘lanishlari va muammolarini hal qilishlari mumkin."
https://kun.uz/uz/news/2022/09/19/buxorodagi-maktabda-xonaning-shifti-qulab-tushdi,2022-12-01 20:22:59.059369,"Boshqarma rasmiy xabarida maktab binosi 1937 yilda pishgan g‘ishtdan qurilgani va u ta’mirtalab ahvolga kelib qolgani qayd etilgan. Binoning yog‘och taxtadan iborat eskirgan shiftiga plastik qoplama qachon o‘rnatilganiga aniqlik kiritilmagan.“O‘quvchilar ayni paytda xavfsiz binoda o‘qishlarini davom ettirishyapti.Viloyatning qurilish sohasidagi mutaxassislari tomonidan binoda o‘rganish va ekspertiza ishlari olib borilmoqda”, – deyiladi Buxoro viloyati Xalq ta’limi boshqarmasining OAVda tarqalgan surat bo‘yicha bergan izohida."
https://kun.uz/uz/news/2022/09/18/oyogimizga-tushov-bolayotgan-rahmdillik-tamagirni-ishdan-haydatib-mahallasida-yuzi-qora-bolgan-yigit-hikoyasi,2022-12-01 20:23:00.534800,"Bugun juda ko‘pchilik turli tashkilotlarida korrupsiya urchigani, poraxo‘rlik va tamagirlik, fuqarolarning hamda davlat pullarini o‘zlashtirish avj olgani haqida gapiradi, yozadi. Ammo o‘rni kelganda bunday salbiy illatlarga qarshi kurashish har bir fuqaroning burchi ekanini aytsangiz ularning ensasi qotadi. Shuningdek, korrupsion holatlarga yoki tamagirlikka duch kelganda bu haqda huquqni himoya qilish organlariga murojaat qilish lozim bo‘lganda fuqarolarning aksariyati o‘zini tortadi.Yaqinda, Qashqadaryo viloyatida yashovchi o‘qituvchilardan biri murojaat qilib Chiroqchi va Ko‘kdala tumanida joylashgan ayrim maktablarda ishga kirish bilan bog‘liq korrupsion holatlar avjiga chiqqanini bildirdi.Ma’lum bo‘lishicha, har ikki tumanda pedagoglar yetishmaydi va aksariyat o‘qituvchilar boshqa joylardan kelib dars berishadi. Har yili kimdir bo‘shab ketadi, yana kimdir uning o‘rniga keladi. Ana shunday holatda ayrim direktorlar o‘zlaridan ish so‘rab kelgan o‘qituvchilarga ochiqchasiga «falon pul bersang ishga olaman» deb shart qo‘ymoqda ekan.Murojaatchining bildirishicha, direktorlar o‘qituvchilarning fani, ularga ajratiladigan dars soatlariga qarab 200 dan 500 dollargacha pul so‘rashyapti.Gap orasida murojaatchi «Shu muammoni maqola qilib chiqarsanglar bo‘lmaydimi?» deb qoldi. Unga O‘zbekistonda ayrim tashkilot rahbarlari tomonidan yangi xodimni ishga qabul qilishda pul tama qilish borligini, bu yangilik emasligi va buni barcha bilishini, bunday holatda eng to‘g‘ri yo‘l huquqni himoya qilish organlariga murojaat qilib, pora so‘rayotgan yoki pul talab qilayotganlarni ushlab berish ekanligini aytdim.Bu gapimdan keyin murojaatchi ikkilanib qoldi. So‘ng o‘qituvchi sifatida bunday qila olmasligini, direktor tamagir bo‘lsa-da avvalo o‘qituvchi ekanini va u o‘z hamkasbini bunday tarzda «sotmasligini» ma’lum qildi.«O‘qituvchi direktorni ushlab bersa, keyin bu maktabda qanday ishlaydi? Maktab jamoasi keyin unga ola qarab, uni umuman yoqtirmay qo‘yishadi. O‘zi ham ularning ko‘ziga qanday qaraydi?» dedi u. Shu joyda u bilan xayrlashdik.Ochig‘i, o‘zi poraxo‘rlik va korrupsiyaga qarshi bo‘lgan o‘qituvchining pora yoki pul tama qilib jinoyatga yo‘l qo‘yayotgan hamkasbiga rahmi kelayotgani meni o‘ylantirib qo‘ydi.Agar boshqalar ham shu tarzda rahmdillik qilaversa, unda bizda poraxo‘rlik va tamagirlikni, korrupsiyani na kamaytirib, na yo‘qotib bo‘ladi.Ikkinchi tomondan, o‘z hamkasbini «sotishni xohlamayotgan» o‘qituvchini ham to‘g‘ri tushunsa bo‘ladi. O‘qituvchi ishga kirayotgan joyida o‘zidan pora so‘rayotgan direktorni ushlab bersa, keyin aniq uni o‘sha maktab jamoasi u yerga sig‘dirmaydi. Chunki «sotqinlar» kimga ham yoqadi deysiz. Buni murojaat davomida o‘qituvchining o‘zi ham tasdiqlab turibdi.Aynan shu misolga istalgan sohani qo‘yib ko‘rish mumkin – bank xodimi bank xodimini, soliqchi soliqchini hech qachon sotmaydi. Ha shunday, barcha poraxo‘rlik va tamagirlik avj olganidan, ishga pora bermasdan kirib bo‘lmasligidan yozg‘irishga usta. Ammo shu illatlarga qarshi kurashishga kelganda o‘zini chetga tortadi.Shu o‘rinda, bir necha yil avval elektron pochtamga kelgan maktubni esladim. Uni o‘zgartirishlarsiz e’tiboringizga havola qilaman.«Siz o‘z ishiga mas’uliyatsiz, tamagir yoki poraxo‘r bo‘lgan kimsani ishdan olinishiga sabab bo‘lganmisiz? Yo‘q deysizmi? Unda shu ishni bir qilib ko‘ring, mahallangizda yoki yashayotgan muzofotingizda nomingiz qora bo‘ladi.Eng avval «poraxo‘rlik va korrupsiya avj oldi, davlatning va fuqarolarning haqqini yeyish ko‘paydi» deb og‘iz yirtayotganlarning ayrimlari sizni qoralaydi. Hatto ko‘cha-ko‘yda betingizga so‘kib qolishi ham mumkin.Qolaversa, siz tufayli ishdan bo‘shagan odam xalqning haqqini yeb yurgan paytida qanchalik osmonda bo‘lsa, ishidan ayrilgach, shunchalik xokisor bo‘lib oladiki, shunday paytlarda uni ishdan haydatganingizga ming afsuslar chekasiz.Shuningdek, nopok xodim ishdan haydalgandan keyin uyida qarib qolgan ota-onasi, qaramog‘ida yosh bolalari borligi esiga tushadi va shularni pesh qilib barchaning rahmini keltiradi. Oqibatda, u emas, siz atrofdagilarning ko‘ziga olabo‘ji bo‘lib ko‘rina boshlaysiz.Ana shunday paytda «Hoy noinsof, nafsingga erk bermasang va insof bilan ishlasang bo‘lmasmidi?!» deb yuborganingizni ham bilmay qolasiz.Yaqinda mening o‘zim shunday holatga tushdim. Nafaqat ota-onamning, balki butun qishloqdagi aksariyat pensionerlar va nafaqaxo‘rning pullaridan o‘g‘irlab yurgan bank xodimining ishdan haydalishiga sabab bo‘lib, qishloqdoshlarimning nafratiga yo‘liqdim.Bir necha kun oldin, ota-onamning pensiyasini to‘liq berishyaptimi deb tekshirib ko‘rsam Xalq banki xodimlari ota-onamning pensiya pulidan 18 ming so‘m kam berib ketibdi. (Maktub yo‘llanganiga qariyb 4 yil bo‘lgan, unda 18 ming so‘mga 20 ta buxanka berardi – muallif izohi) Kassir boshqa joydan, uni nazorat qiladigan xodim (nazoratchi) mahalladoshimiz.Bir necha marta ko‘zim tushgandi, qishlog‘imizda pensiya va nafaqa pullarini tarqatish paytida qoidalarga zid ravishda kassir qolib mahalladoshimiz bo‘lgan nazoratchi pul sanardi. Demak pulni o‘sha kam bergan.Nazoratchining o‘z mahalladoshini «talagani» menga yomon ta’sir qildi. Telefonimdan Xalq bankining saytiga kirib, bank boshqaruv raisiga xodimlar ota-onamning pensiya pulini kam berganini bildirib, shikoyat yozib yubordim.Aynan shu joyda na kassirning, na nazoratchining ism-sharifini yozmadim. Pulni kim olib qolganini bilsam ham ulardan birini aniq aybdor sifatida ko‘rsatmadim.Ertasi kuni ertalab mahalladoshim, nazoratchi uyimga qidirib keldi va salom yo‘q, alik yo‘q, «Nima qilib qo‘ydingiz, aka?» deydi. Keyin Xalq banki tuman bo‘limiga borib kelaylik deb iltimos qilishga o‘tdi. Boshlig‘i ustidan shikoyat tushganini, uni yopish uchun murojaatchini olib borishi kerakligini aytibdi.Bankda boshlig‘iga bo‘lgan voqeani aytib berdim. O‘sha joyda mahalladoshim kassirni ayblab vaziyatdan chiqishga urindi, ammo kassir ham anoyi emas ekan, «buning qishlog‘iga borganimizda pulni o‘zi tarqatadi» deb qoldi. Buni eshitib nazoratchining boshi egildi.Shundan so‘ng men mahalladoshimni ishdan haydatish uchun shikoyat qilmaganimni, unga intizomiy jazo berilsa yetarli bo‘lishini yozib berdim.O‘sha kuni kechroq mahalladoshim qo‘ng‘iroq qilib, baribir ishdan haydab yuborishganini, «arzimagan pul» deb to‘g‘ri ish qilmaganimni aytdi. Uni ishdan haydatish maqsadim bo‘lmaganini yana takrorladim. Baribir xafa bo‘lib qoldi.Oradan biroz o‘tib u meni yana bezovta qila boshladi. Xuddi mening gapim bilan uni qayta ishga olishadiganday yana borib boshlig‘iga uchrashimni iltimos qilardi...Shunday paytlarda «Insof bilan ishlasang bo‘lmasmidi?» desam «Aka, xato qildim, kechiring» deyishdan boshqa gapni bilmaydi. Har gal qo‘ng‘iroq qilganida o‘zini biram bechorahol qiyofaga solib oladi, uning ishdan haydalishiga sababchi bo‘lganim uchun xijolat bo‘lib ketaman.Ayniqsa, uning otasiga ko‘zim tushib qolganda xijolat bo‘lib, yashirinishga joy topolmay qolaman. «O‘g‘lingizga ko‘pni haqqini yeyish harom ekanligini o‘rgatmagan ekansiz-da. Jilla qursa kechki paytdan ishdan qaytishida ko‘tarib kelgan nonini qaysi pulga olganini so‘rab tursangiz bo‘lardi. Harom luqma tomog‘ingizdan qanday o‘tyapti?» degan gaplarni yuziga ayta olmayman, ichimda qolib ketadi.Qolaversa, o‘shandan keyin hayotimdan halovat yo‘qoldi. Mahallada barcha meni qo‘lini bigiz qilib ko‘rsatadigan bo‘lib qoldi. Menga eng yomon ta’sir qilganini, shu ishni deb ota-onam ham ancha ozor topishdi va mendan qattiq xafa bo‘lishdi.Qishlog‘imiz katta, beshta mahalla bor. Aksariyati bir-birini taniydi. «Bugun falonchinikiga ma’rakaga borgandim. Bir uy ayol meni tanib, tanimay seni qarg‘ab o‘tirdi. Bekor ishdan haydatibsan-da o‘shani», deb onam gapiradi.«Falonchanikida, ma’rakada jo‘rttaga menga eshittirib, «Kassirimiz yaxshi edi, pensiyani uyga olib kelardi. Uni falonchining o‘g‘li ishdan haydatibdi. Endi boshqasi uyga olib kelmayapti, mahalla idorasidan chiqib olishga majbur bo‘lyapmiz», deb meni ham, seni ham qarg‘ashyapti, so‘kishyapti» deb otam gapirib qoladi. Ularni gap-so‘zga qoldirganim uchun ich-etimni yeyman.Aniqlaganim shu bo‘ldiki, mahalladoshim insofini va vijdonini yeb bitirgan ekan. Ma’lum bo‘lishicha, pensiya jamg‘armasi tuman bo‘limi nogironlar va keksa yoshli qariyalarni alohida ro‘yxat qilgan va ularning pensiya va nafaqasi uylarga yetkazilishi belgilangan. Qolganlar esa mahalla idorasidan chiqib olishlari kerak ekan.Mahalladoshim esa tanishining mashinasiga o‘tirib olib, qishlog‘imizdagi barchaning pensiya va nafaqasini uyigacha olib borar, pullarni berayotganda har bir odamdan 8-10 ming so‘mdan o‘g‘irlarkan. Yana «uyingizgacha olib kelib beryapman» deb 5-10 ming so‘mni so‘rab olar ekan.Shu tariqa pensiyani mahalla idorasiga chiqib olishi kerak bo‘lgan odamlar ham pullarni uyda olisharkan. Hisoblab ko‘rsam qishlog‘imizni o‘zida kamida 2-3 ming nafaqa va pensiya oladiganlar bor. Ularning har biridan o‘rtacha 5-10 ming so‘mdan o‘g‘irlasa yoki tama qilib so‘rab olsa ham juda katta mablag‘ bo‘lib ketadi-ku!Mahalladoshim ishdan haydalgach boshqa kassir va nazoratchi pullarni mahalla idoralarida tarqata boshladi va bu pullarni uyida oladiganlarga malol kelgan. Shundan so‘ng avvalgi kassir shikoyatim sababli ishdan haydalganini bilgach meni qarg‘ab, so‘kishga o‘tishgan.Bir kuni mahallamizda yashovchi otaxonlardan biri «Sen noto‘g‘ri ish qilding. Nazoratchi pensiyamdan 10 ming so‘m olib qolishini bilardim. Uyimga olib kelgani uchun yana 10 ming so‘m berardim. Davlat bergan tekin 1,5 million so‘m, 20 ming olsa menga kamayib qolmaydi» deb qoldi.Uning gapidan qattiq jahlim chiqdi.«Siz 1,5 million so‘m olasiz. Shu uchun sizga 20 ming so‘m pul emas. Ammo 250-300 ming so‘m pensiya oladiganlarga ming so‘m ham pul. Siz shunaqa qo‘li ochiq odam ekansiz, davlat sizga tekin pul berayotgan ekan, nega o‘sha muttaham nazoratchi pensiyangizni berayotganda «Bolam, mana senga 50 ming so‘m, kam pensiya oladigan beva-bechoraning beshtasidan «xizmat haqi» uchun pul olma demagansiz?» deb urishib berdim. Indamay nari ketdi.O‘sha kunlarda bir tarafdan muttaham mahalladoshimni yomon ko‘rib ketyapman. Ikkinchi tarafdan odamlarning gap-so‘zi, ota-onamning mendan xafa bo‘lishi ruhiyatimga yomon ta’sir qilaverdi.Ayniqsa, mahalladoshlarimning «O‘zi mahallamizdan 1-2 kishi tuzukroq ishda ishlaydi. Sen ularni qo‘llash o‘rniga birini ishdan haydatib o‘tiribsan, boshqalar pora olmayaptimi, odamlarning pulini o‘zlashtirmayaptimi? Hamma qilyapti shu ishni. Falon qishloqning odamlariga qara, davlat ishida ishlaydigan hamqishloqlarini zo‘r qo‘llashadi», deb ko‘zimni ochirishmadi. Oxiri bo‘lmadi.Hodisadan 2 oy o‘tib bankka yana bordim va noinsof mahalladoshimning boshlig‘iga uchrab, «Bu tavbasiga tayandi, iltimos, uni qaytib ishga olinglar. Men tinch yashay», deyishga majbur bo‘ldim.Aslida u emas, men tavbamga tayandim. Odamlarning ko‘pning haqqidan hazar qilmagan nazoratchi qolib, uning ishdan haydalishiga sabab bo‘lgan menga qilgan muomalasiga chidab bo‘lmadi.Yana bir narsani tushunib yetdim, aksariyat odamlar birovning haqqini yeyishni odatiy ishga yo‘yadigan bo‘lib qolishibdi. Bunday holatda tamagirlik, poraxo‘rlik, davlat va odamlarning haqqini o‘zlashtirish kabi salbiy illatlarning tugashi uyoqda tursin, kamayishiga ham umid qilib bo‘lmaydi».Maktubni oqqa ko‘chirayotib yana bir bor o‘qir ekanman, orada o‘tgan 4 yilda aytarli hech narsa o‘zgarmaganini ko‘rish mumkin. Bugun ham aksariyat odamlarning pora berishga va olishga, tamagirlikka moyilliklari ortganini, bunday yomon illatlarni oddiy hol deb qabul qilishayotganini va va xotirjam qarashayotganini ko‘rish mumkin.Shu o‘rinda, sevimli yozuvchimiz O‘tkir Hoshimovning «Dunyoning ishlari» asarida keltirilgan bir epizod esimga tushdi.Kechki payt ishdan qaytgan ota hovlida begona qoziqni ko‘rib qoladi. Keyin uxlab qolgan o‘g‘lini uyg‘otib, begona qoziqni qayerdan olganini so‘raganida u o‘tloqdan topib olganini aytadi. Shundan so‘ng ota qorong‘i tushganiga qaramasdan o‘g‘liga qoziqni topib olgan joyiga tashlab kelishni buyuradi.Nazarimda, bugun o‘shanday birovdan pora so‘rash yoki pul tama qilish, odamlarning haqqini o‘zlashtirish uyoqda tursin, topib olingan narsadan ham hazar qiladigan otalar kamayib ketdi. Oqibatini esa ko‘rib turibmiz...G‘ayrat Yo‘ldosh tayyorladi."
https://kun.uz/uz/news/2022/09/18/qashqadaryoda-qizning-suratlarini-telegramda-tarqatib-sharmanda-qilgan-yigit-ushlandi,2022-12-01 20:23:01.999042,"Ma’lum qilinishicha, Qarshi shahrida yashovchi fuqaro N.M. ariza bilan murojaat qilib, noma’lum shaxs Telegram messenjeri orqali qizi R.J.ning shaxsiy boshqalarga ko‘rsata olmaydigan videotasvirlari va suratlarini tarqatib, sharmanda qilayotganini bildirgan.Olib borilgan tezkor-qidiruv tadbirlari natijasida video va fotosuratlarni tarqatayotgan shaxs Qarshi shahrida yashovchi, 1998 yilda tug‘ilgan R.S. ekani aniqlangan.Qayd etilishicha, R.S.ga nisbatan Jinoyat kodeksining 141-moddasi bilan jinoyat ishi qo‘zg‘atilib, tergov harakatlari olib borilmoqda.Avvalroq, Qashqadaryoda sobiq xotinining shaxsiga oid ma’lumotlarni internetda tarqatishini aytib 5 ming dollar talab qilgan shaxs ushlangandi."
https://kun.uz/uz/news/2022/09/18/olimlar-ishemik-insultning-oldini-olish-yolini-topdi,2022-12-01 20:23:04.115270,"Rus olimlari miya neyronlarini ishemik insult ta’siridan himoyalovchi vositani topganini ma’lum qildi. Bu — selen zarralari. «Mendeleyev davriy jadvalining VI guruhiga mansub mazkur element Braziliya yong‘oqlari, tovuq filesi, baliq, tuxum, grechka, zig‘ir urug‘i va boshqa dukkakli mahsulotlar tarkibida ko‘p uchraydi. Selen yurak-qon tomir tizimi uchun juda foydali. Qolaversa, immunitetni oshiradi, qalqonsimon bez faoliyatini me’yorlashtiradi, asab tizimini mustahkamlaydi, saraton hujayralariga qarshi kurashadi. Shuningdek, antioksidant moddalarni sintez qilishda faol ishtirok etadi. Rus olimlari o‘tkazgan tadqiqotlar shuni ko‘rsatdiki, organizmdagi mavjud selen zarralari har doim ham qonda yetarli vaqt aylanmaydi. Ular shunchaki jigar va taloqda to‘planib, miya to‘qimalarigacha yetib bormaydi. Buning sababi selen zarralari ko‘p hollarda noqulay o‘lchamlarga ega.Ushbu faktlar tadqiqotchilarni turli o‘lchamdagi selen zarralarining nerv hujayralariga ta’sirini batafsilroq o‘rganishga undadi. Tajriba uchun jonivorlar miyasida astrositlar o‘stirilib, ularga turli — 50, 100 va 400 nanometr o‘lchamdagi selen nanozarralaridan iborat eritmalar yuborildi. Yakunda 100 nanometrli zarralar eng yaxshi natija berishi aniqlandi. Ushbu tajriba kelgusida qon aylanish tizimi kasalliklarining oldini olishga qaratilgan yangi dori vositasi ishlab chiqarishda qo‘l kelishi mumkin», deyiladi SSV matbuot xizmati xabarida."
https://kun.uz/uz/news/2022/09/18/otasi-bemor-qizim-yoniga-bir-kelsa-edi-dard-ozgartirgan-qismat,2022-12-01 20:23:05.620272,"Bu dunyoni sinov dunyo, deydilar. Kimdir davlat, kimdir qashshoqlik yana kimdir mansab bilan imtihon qilinadi. Eng og‘iri farzand bilan sinov qilinish bo‘lsa kerak. Ota-ona o‘z dardiga bardosh qilsa ham, hech kim farzandining azob chekishiga jim qarab tura olmaydi. Qo‘lidan kelgan imkonni ishga soladi. Eng yomoni esa farzandining azob chekayotganini ko‘rib yordam berolmaslik...“Yolg‘izgina umidim shu farzandim. Uni yo‘qotib qo‘yishdan qo‘rqaman”Muhayyo opa taqdir taqazosi bilan turmushidan ajragan. Xudodan so‘rab olgan bittagina farzandi Elmurod uch yildirki oqqon kasali bilan kurashib keladi. Afsuski ota-onasi ajrashgan va Elmurod onasi bilan murakkab vaziyatda yolg‘iz qolgan. Olti farzandning kattasi bo‘lgan Muhayyo opaning oilasi o‘zidan orttirib qo‘ldan kelguncha yordam beradi.–       Bizga yordam berish uchun katta ukam chet elga ishlagani ketdi, topganini bizga jo‘natyapti. Lekin musofir yurtda ham non topish oson emas ekan. Elmurodjon mitti vujuddagi bu ulkan dard bilan kurashib kelyapti. Kechalari bilan dard chekib, uxlolmay chiqadi. Yolg‘izgina umidim shu farzandimdan. Uni ham yo‘qotib qo‘yishdan qo‘rqaman, – deydi ona yig‘lab.Elmurod Sobirovga oid ma’lumotlar:O‘zkard: 8600 0610 0837 8670 onasi Muhayyo Isomiddinova nomidaYunionpay: 6262 5701 0774 1474 buvisi Malika Isomiddinova nomidaManzil: Farg‘ona viloyati, O‘zbekiston tumani, Yaypan shahri, Guliston ko‘chasi 56 uy.“Bir bora ko‘rishga kelsa bo‘lardi...”Yulduz opa ham ikki farzandi bilan turmushidan ajragan. Hayotda ko‘p qiyinchiliklarni yengib o‘tgan ayol farzandining dardi qarshisida ojiz qoldi. Qizi Mubina kichikligidan yurishga qiynalgan. Bora-bora o‘zini tashlab yuboradigan bo‘lgan. Ikki oylik tinimsiz isitmadan so‘ng topshirilgan analiz natijalaridan oqqon kasali aniqlangan. Shifoxonada yotganida otasining bir bora ko‘rishga kelmasligi ham qizaloqning dardini yanada og‘irlashtiradi.–        Bolam ichikib qolgani uchun shifokorlar otasi bir bor kelib ko‘rib keta olarmikin, deb aytishgandi. Afsus, kelmadi... Qizim o‘ksib qoldi. Ajrashgan bo‘lsak-da, u ota-ku, farzandini ko‘rishga kelsa bo‘lardi, – degan o‘ylar ayolning ko‘nglini o‘rtaydi, dardiga dard qo‘shadi...Mubina Rajabovaga oid ma’lumotlar:O‘zkard: 8600 0610 7819 6887 onasi Yulduz Rahmonqulova nomidaO‘zkard: 8600 0609 5882 6712 onasi Yulduz Rahmonqulova nomidaManzil: Surxondaryo viloyati, Qumqo‘rg‘on tumani, Do‘stlik mahallasi, Hamza ko‘chasi 19 uy, 8-xonadon.Ona uchun farzandining azoblanishini ko‘rishdan ortiq dard yo‘q...Javohir Barchinoy opaning ikki qizdan so‘ng topgan yolg‘izgina o‘g‘li. Bolasining og‘riqlari onaning qalbini tirnaydi. Kasallik sabab yurolmay qolgan Javohir maktabga ham borolmaydi.– Bolam bir kun maktabga borsa, bir oy oyog‘ini bosolmay yotadi. Ba’zida og‘riqning zo‘ridan uxlolmay chiqadi. Bolamning dardlariga chidolmagan dadasi yaqinlarimizdan qarz olib davolatdi. Hozir qarzni uzish uchun musofir yurtda ishlab yuribdi. Javohirni esa yana davolatish kerak. Tengdoshlari chopqillab yurgan pallada bolamning maktabga ham borolmay qolishini ko‘rish juda og‘ir, – deydi ona ko‘z yoshlarini tiyolmay.Javohir Nazirbekovga oid ma’lumotlar:O‘zkard: 8600 0609 0024 3107 onasi Barchinoy Mamayusupova nomidaO‘zkard: 8600 0610 6725 2451 onasi Barchinoy Mamayusupova nomidaManzil: Jizzax viloyati, Paxtakor tumani, Bog‘ishamol QFY 63 uy.     “Davolatish uchun barcha narsamizni sotdik”Ne’matillo akaning o‘zi ikkinchi guruh nogironi. Ayoli bilan birga obodonlashtirish tashkilotida halol mehnat qilib, oilasini boqib yurgan edi. Orqa miyasini shamollatib qo‘yib, yurolmay qoldi. Ishdan ham bo‘shashga majbur bo‘ldi. Dard kelsa qo‘shaloq keladi deganlari rost ekan. Tilab olgan yolg‘izgina farzandi o‘tgan yili hushidan ketib qoldi.–        Er-xotin reanimatsiya eshigida ikki kun tuz totmay bolamizga shifo tilab o‘tirdik. Shifoxona ostonasida ikki kun yotdik, tunagani joyimiz, yegani nonimiz, ketgani yo‘lkiramiz qolmagandi. Qizim Robiyaxon o‘ziga keldi, ammo unda oqqon kasalligi borligi aniqlandi. Davolatish uchun topganimizni, hatto qizimiz uchun niyat qilib olib qo‘ygan tilla zirakni ham sotdik. Robiyani qiynayotgan dardni yengish uchun yana pul kerak. Ishlagani esa imkon yo‘q..., –deydi ota ezilib.Robiya Rahmatullayevaga oid ma’lumotlar:O‘zkard: 8600 0610 8271 1259 otasi Ne’matillo Yusupov nomidaO‘zkard: 8600 0609 7305 9885 onasi Komila Kurbayeva nomidaManzil: Toshkent viloyati, Chinoz tumani, G‘ayrat MFY, O‘qituvchilar ko‘chasi 14 uy.Imkon borida yaxshilik qilib qolish kerak, keyin qilaman deb izlasang ham ko‘makka muhtoj insonni topolmay qolasan, deyishadi. Imkoningiz borida savob oling, tili biyron bolajonlarning qadamlari ham chaqqon bo‘lishiga o‘z hissangizni qo‘shing."
https://kun.uz/uz/news/2022/09/18/margilondagi-2-ta-bogchada-jami-17-bola-kasalxonaga-yotqizildi,2022-12-01 20:23:07.143542,"Ijtimoiy tarmoqlarda Marg‘ilon shahridagi 16 va 24-son maktabgacha ta’lim tashkilotlarida bolalar ovqatdan zaharlangani haqida xabarlar tarqaldi. Holat yuzasidan Farg‘ona viloyati prokuraturasi munosabat bildirdi.Aniqlanishicha, 14 sentabrdan 15 sentabrga o‘tar kechasi Marg‘ilon shahri tibbiyot birlashmasiga shahardagi 16-sonli maktabgacha ta’lim tashkilotining 12 nafar hamda 24-sonli maktabgacha ta’lim tashkilotining 5 nafar tarbiyalanuvchisi alimentar diareya (nomutanosib ovqatlanish oqibatida ovqat hazm qilish tizimining buzilishi) birlamchi tashxisi bilan yotqizilgan.Bemorlarning holati qoniqarli bo‘lgani tufayli 17 sentabr kuni shifoxonadan chiqarilgan. Mazkur holat yuzasidan hozirda shahar prokuraturasi tomonidan tergovga qadar tekshiruv o‘tkazilmoqda, ekspertiza tekshiruvi uchun tegishli namunalar olinib, sud-tibbiy ekspertizalari tayinlangan."
https://kun.uz/uz/news/2022/09/17/namangan-ozi-bedarvozami-yoki-shunchaki-qonun-qoidalar-qudrat-oldida-ojiz,2022-12-01 20:23:09.225969,"Kun.uz muxbirining surishtiruvlariga ko‘ra, fuqarolarning prokuratura, shahar hokimligi va ekologiya idoralariga qilgan murojaatlari hech qanday samara bermagan.«Metan-zapravka» egalari «shahar bedarvoza» ekanini ko‘rsatib qo‘ymoqchidek, qurilish obekti oldidagi ko‘p yillik manzarali daraxtlarni hech bir ruxsatsiz kesib tashlashgan.Sanitariya qoidalari va me’yorlariga zid ravishda, aholi yashash uyidan bor-yo‘g‘i 5 metr masofada AGTKSni kim qurayotganini bilish uchun ham ancha vaqtimiz ketdi.Aholi xavfli “qo‘shni” paydo bo‘layotganidan xavotirdaDastlab shu ko‘chada yashovchi fuqarolarning bu boradagi fikrlari bilan qiziqdik. «Xavfli qo‘shni»li bo‘layotgan 20-uyda yashovchi Muxtorjon Mo‘minov shunday deydi:«25 yildan beri mana shu manzilda yashaymiz. Xonadonimizda ikki oila bor. Yaqinda kichik o‘g‘limni uylantirish taraddudidaman. Shuning uchun hovlimning etagiga uy soldik. Bundan uch yil oldin qo‘shni yerning egasi Olimjon degan yigit kelib: «Aka, metan-zapravka qurmoqchiman. Hujjatga siz imzo chekib bermasangiz, “pojar” ruxsat bermas ekan», deganida: «Men bu yerda bola-chaqam bilan yashayman. Xavf ostida istiqomat qilish mumkin emas», deb rozi bo‘lmagan edim.Keyin yerning yangi egalari kelib birovdan ruxsat so‘ramay, aholi ruxsatisiz qurilishni boshlashdi. Hayronman, qonun yo‘q. Nahotki har kim xohlaganini qilib ketaversa. Men shaxsan xonadonimning biqinida «metan-zapravka» qurilishiga qarshiman! »Qo‘shnilardan Habibullo Yusupov va Mirzohid Hoshimjonov noqonuniy qurilish hamda ko‘p yillik manzarali daraxtlarning kesib tashlanishi bo‘yicha tegishli idoralarga yozgan murojaatlari besamar ketganini aytishdi.Shikoyat tushgan hududga borganimizda «metan-zapravka» qurilishi avjida ekaniga guvoh bo‘ldik. Quruvchi va ish yurituvchilar bu obekt kim tomonidan qurilayotganiga doir savollarimizga javob bermay, mikrofondan qochishdi. O‘zini Husanboy deya tanishtirgan ish yurituvchi hujjatlar ofisda ekanini aytib, hech qanday hujjat taqdim qilmadi.Oradan biroz vaqt o‘tib, o‘zini «metan-zapravka» matbuot xizmatidan deya tanishtirgan Ibrohimjon Mamatqulov kelib bizga qurilish va ekologiyadan barcha me’yoriy hujjatlar mavjudligini va ikki kun ichida taqdim etishini bildirdi.Mamatqulov shoxobcha «Mustahkam Oil Metan» MChJ tomonidan qurilayotganini aytdi (keyinchalik bu ma’lumot noto‘g‘ri ekani aniq bo‘ldi). U «zapravka»ga qo‘shni xonadonlar bilan muammo yo‘qligini da’vo qilib, hatto ularning uylari fasadi ta’mirlab berilganini ta’kidladi.Qo‘shni xonadonlardan birining sohibi Mirzohid Hoshimjonov esa ulardan devorini shuvoq qilib berishlarini so‘ramaganini, buni o‘zlarining “zapravka”si chiroyli ko‘rinishi uchun qilganliklarini aytmoqda.Viloyatdagilar hayron... Va shu bilan birga jimBiz holatga oydinlik kiritish maqsadida Namangan viloyat hokimligida bo‘ldik. Viloyat hokimligi navbatchilari viloyat ekologiya boshqarmasi va qurilish mutasaddilari bilan uchrashtirishdi.Viloyat ekologiya va atrof-muhitni muhofaza qilish boshqarmasi boshlig‘i o‘rinbosari Qobiljon Mirahmedov «metan-zapravka» qurilayotgan hududdagi manzarali daraxtlarning kesilishiga boshqarma tomonidan ruxsat berilmagani, bu bo‘yicha tekshiruv o‘tkazilib, natijalarini ikki kun davomida taqdim etishga va’da berdi. Lekin oradan qariyb bir oy vaqt o‘tsa-da, hech qanday ma’lumot taqdim qilingani yo‘q.Viloyat qurilish bosh boshqarmasi boshlig‘i o‘rinbosari Akromjon Oxunov Jaloliddin Manguberdi ko‘chasidagi «metan-zapravka» qurilishidan bexabarligini bildirdi.Qurilish mutasaddisining Ibrohimjon Mamatqulov tilga olgan nom – «Mustahkam Oil Metan» MChJ bilan bog‘liq obektlarni qidirishga urinishlari natija bermadi. Akromjon Oxunov ham barcha ma’lumotlarni ikki kuni ichida taqdim qilishini ma’lum qildi.Oradan ikki kun o‘tib, mutasaddi hujjatlar to‘plamini yubordi. Qarangki, qurilishni boshlashiga ruxsat beruvchi 2022 yil 23 iyul kungi 49844-sonli shaharsozlik kengashi xulosasida «bu qurilishdan xabarim yo‘q», degan mansabdorning imzosi turardi.Hujjatlarda qurilish «SD SERVIS CENTER» MChJ tomonidan olib borilayotgani aks etgan. To‘plamda talab qilinadigan me’yoriy hujjatlarning yig‘indisi to‘la emas va e’tirozli detallar ko‘p.Qurilish boshqarmasi o‘rinbosarining o‘zi taqdim etgan hujjatlar ichida Qurilish vazirligiga qarashli «Shaharsozlik hujjatlari ekspertizasi»ning 2022 yil 20 iyuldagi 51193-yig‘ma xulosasi bo‘lib, unda ekologik ekspertiza xulosasi yo‘qligi va boshqa bir nechta hujjatlar taqdim qilinmagani sabab qurilishga tavsiya etilmagani keltirilgan.Biroq ayni paytda shaharsozlik kengashi va Davlat arxitektura-qurilish nazorati (GASN) inspeksiyasi tomonidan berilgan hujjatga binoan, qurilish ishlari davom etmoqda.Mahalla raisi ham «sherik»Jaloliddin Manguberdi ko‘chasida joylashgan «Go‘zal» mahalla fuqarolar yig‘ini raisi Muhiddinov qurilish obekti atrofida aholi turar joyi yo‘qligi haqida ma’lumot bergan. Aholi vakillari bizga mahalla raisi bilan suhbatda Muhiddinov xatosini tan olgan videolavhani taqdim etdi.Qurilayotgan «zapravka» kimga tegishli?Mahalliy aholi bu «metan-zapravka» Namangan viloyatidagi ko‘plab AGTKSlarga egalik qiluvchi, viloyat hokimi Shavkat Abdurazzoqovning qudasi ekani aytilayotgan Qudratboy ismli shaxsga tegishliligini ta’kidlamoqda.Jaloliddin Manguberdi ko‘chasidagi qurilish bo‘yicha o‘zini «matbuot xizmati rahbari» sifatida tanishtirib, izoh bergan Ibrohimjon Mamatqulovning bu ishga aralashgani ham mahalla ahlining fikrlarini tasdiqlayotgandek go‘yo. Boisi Kun.uz'ning avvalroq Namangandagi metan gazi narxlariga oid surishtiruvlarida aynan shu shaxs – Ibrohim Mamatqulov tahririyat bilan bog‘langan, namanganlik Qudratbek Abdullayevning yordamchisi ekanini aytib, viloyatda uning egaligidagi 20 dan ortiq AGTKSlar borligini tasdiqlagandi.Namangan viloyat hokimligi axborot xizmati rahbari Farhod Mamadaliyev Kun.uz so‘roviga javoban viloyat hokimi Shavkat Abdurazzoqov va Qudrat Abdullayevlarning o‘zaro quda ekanini tasdiqladi. Mamadaliyevning aytishicha, qudachilik rishtalari o‘rnatilganiga endi 1 yil bo‘lgan, Qudrat Abdullayev esa azaldan tadbirkorlik bilan shug‘ullanib kelgan, uning ishbilarmonlik faoliyatida viloyat hokimining o‘rni mavjud emas.Darhaqiqat, taqdim etilgan hujjatlarda nomi keltirilgan MChJda Qudrat Abdullayev shaxsi haqida ma’lumot uchramaydi. Ammo manbalarning tasdiqlashicha, bu shaxs o‘zi boshqaradigan (aksariyat) kompaniyalarga rasman egalik qilmaydi, hujjatlarda nomi ko‘rinmaydi.Ma’lumot o‘rnida aytish joizki, Farhod Mamadaliyev ham Jaloliddin Manguberdi ko‘chasidagi bu qurilish bo‘yicha izoh berishni lozim topmadi.TaxminGuvohi bo‘lganingizdek, portlash sodir bo‘lishi ehtimoli katta bo‘lgan, alohida ahamiyatga ega xavfli obekt aholi zich yashaydigan ko‘chaning qoq o‘rtasiga, kamiga xonadonlarga taqab qurilmoqda.Normativ hujjatga ko‘ra, siqilgan gaz to‘ldirish kompressor stansiyasi bilan turar joy majmualari o‘rtasidagi himoya zonasi 50 metrdan kam bo‘lmasligi shart.Ammo mas’ul idoralar barchasiga ko‘z yumib, qonunsizliklarga jim qarab turibdi. Bunga sabab esa taxminan ma’lum – viloyatdagi qudratli shaxslar.Qonunlar ustuvor ekani aytiladigan mamlakatda inson qadri yuqori turarmikin yoki nepotizm, quda-andachilik va uning ortidan kuch oladigan qudratmi?Vaziyatni kuzatishda davom etamiz.Elmurod Ermatov,
Kun.uz muxbiri"
https://kun.uz/uz/news/2022/09/17/xalq-banki-zomin-filiali-boshqaruvchisi-oz-xodimini-otib-qoydi,2022-12-01 20:23:11.856754,"Ijtimoiy tarmoqlarida Jizzax viloyati Zomin tumanidagi banklardan birining boshqaruvchisi o‘z xodimini otganligi haqida xabarlar tarqaldi.Jizzax viloyati IIB matbuot xizmatining Kun.uz’ga ma’lum qilishicha, 2022 yilning 16 sentabr kuni soat 22:30 larda Zomin tumani “Taraqqiyot” MFYda yashovchi AT “Xalq banki” Zomin filiali boshqaruvchisi N.M. yashash xonadoni oldida AT “Xalq banki” Zomin filialida bo‘lim boshlig‘i vazifasida ishlovchi, spirtli ichimlik ta’sirida bo‘lgan N.J. bilan o‘zaro tortishib janjallashgan.Oqibatda bank boshqaruvchisi N.M. tan jarohati yetkazish maqsadida sport (tir) qurolidan bir marotaba otib N.Jga tan jarohati yetkazgan. N.J. ko‘krak qafasining chap yon qismi yuza jarohati tashxisi bilan shifoxonaga yotqizilgan.Hozirda ushbu holat yuzasidan Zomin tumani IIB huzuridagi tergov bo‘limi tomonidan tergovga qadar tekshiruv harakatlari olib borilmoqda."
https://kun.uz/uz/news/2022/09/17/keyingi-maqsadim-gul-sotib-turmush-ortogim-va-qizimni-ham-umraga-yuborish-gulchi-ayol,2022-12-01 20:23:13.329995,"Kun.uz saytida Farg‘ona shahrida joylashgan supermarket yonida gul sotib yolg‘iz qizini oliygohda o‘qitgan va halol mehnati ortidan pul jamg‘arib Umraga ketgan ayol haqida maqola va videolavha e’lon qilingan edi.Umra safaridan qaytgan sodda va samimiy gulchi ayol Dilfuzaxon opa Qo‘ziyeva o‘z taassurotlarini Kun.uz muxbiri bilan o‘rtoqlashdi.“Oyoq-qo‘lim, ko‘zim bilan borib ko‘rganimga shukrlar deyman. Mehnat qilsangiz uning ortidan albatta rohatini ko‘rasiz. Men shunga iqror bo‘ldim. Natijasini, kamolini his qilyapman.Umra safariga ketish oldidan “Toshkent pitakdan” poytaxtga qizim va opam kuzatib qo‘ydi. 15 avgust kuni tong sahar 7:00 atrofida samolyotga o‘tirdik. Sumkalar bilan ketyapman-u, lekin haqiqatan buyuk safarga ketayotganimga haliyam ishonmayman. Samolyotga birinchi marta chiqqanim uchun hayajon bosdi.Avval Dubayga qo‘ndik. Undan keyin Saudiya Arabistonining Jidda shahriga tushdik. Jidda shahridan avtobusga chiqib yo‘lga tushdik. O‘zim bilan birga patir non va olma olgan edim. Hamrohlarimga uni ulashdim. Tong sahar 4:00 ga yaqin Madinaga yetib keldik. Osmono‘par binolarni ko‘rib boshim aylandi. Yuzimga Madinaning issig‘i urildi.Go‘zal masjidlarda yurt, mahalla-ko‘y tinchligi uchun duoda bo‘ldik. Biz borgan paytda prezidentimiz ham o‘sha yoqda ekan. Meni xursand qilgan narsa: hamma joyda ehson qilinib, suv, xurmo va shirinliklar tarqatilgani bo‘ldi. O‘z yurtimga borib bir yilda bir marta bo‘lsa ham kuchim yetganicha juma namozlaridan chiqqanlar uchun ehson qilishlikni astoydil niyat qildim.Ibodatni qilib bo‘lib oshxonada tanovul qilib o‘tirganimizda qashqadaryolik 70 yoshli erkak bilan gaplashib qoldim. Uning yuzidan nur yog‘ilardi. Notanish erkak Umra safariga velosipedda kelgan ekan. Suhbatdoshim 500 dollarga viza qilish uchungina pul sarflagan bo‘lib, yo‘l-yo‘lakay saxovatli insonlar ko‘magi bilan shu yergacha yetib kelgan ekan. U inson menga nafl namozlarni ko‘p o‘qishni maslahat qildi.To‘g‘risini aytaman, yurtimga kelgim kelmasdi. Dilim yayrab yurdi u maskanda. Oilam bilan har kuni internet orqali gaplashib turdik. Turmush o‘rtog‘im ketish oldidan yangi telefon sovg‘a qilgan edi. Telegramdan foydalanishni bilmasdim. Asta-sekin o‘rganib, uydagilar bilan u orqali muloqot qila boshladim”, – deydi gulchi ayol.***“Go‘zal yurtni ko‘rib o‘zimga tarbiya oldimki, odamlar bilan urishishdan, ularning dilini og‘ritishdan panohda yurishlikni o‘rgandim. Umra safaridan huddiki yangi tug‘ilgan chaqaloqdek bo‘lib qaytdim. Safardan qaytganimdan keyin hamma birdek “Xoji ona” deb ko‘klarga ko‘tarishyapti. Menga bunday iltifotlar kerak emas. O‘sha-o‘sha oddiy gul sotuvchi ayolman.Umraga borish uchun misqollab pul jamg‘ardim. Niyat qilib pul to‘plasangiz, albatta yo‘lingizni topasiz. Qizim menga juda ko‘plab kitoblar sovg‘a qildi. Tug‘ilgan kunimda kiyim-kechak emas aynan kitob kirib kelardi uyimga.Umradan kelganimdan keyin juda ko‘plab insonlar yo‘qlab kelyapti. Bundan boshim osmonga yetdi. Endilikda topgan mablag‘imni ehtiyojmand insonlarga bermoqchiman. Davlat ishida ham ishlab, bo‘sh vaqtimda gullarimni parvarishlab yana sotishni yo‘lga qo‘yaman. Yana pul jamg‘arab turmush o‘rtog‘im va qizimni Umraga jo‘natmoqchiman.Prezidentimizdan Umra safariga borish uchun ketadigan mablag‘ni kamaytirishini so‘rayman. Muqaddas dargohga borish har bandaga nasib qilsin”, –  deydi farg‘onalik gul sotuvchi ayolSarvar Ziyayev, Kun.uz muxbiri
Montaj ustasi: Abdusalim Abduvohidov."
https://kun.uz/uz/news/2022/09/17/bolalar-katta-bolsa-rossiyachi-bolmoqchi-eri-xorijga-ketgan-ayol-kundaligidan,2022-12-01 20:23:14.896028,"5 sentabr. Buxoro viloyatida joylashgan Peshko‘ tumanidagi 28-maktab har yilgidan ancha gavjum. Maktabga bu yil borgan 1-sinf o‘quvchilari 6 ta sinfga bo‘linishdi. Ularning 4 tasida ta’lim rus tilida olib boriladi. Ruslar deyarli yashamaydigan tumanda ota-onalar farzandini negadir tobora rus sinflarida o‘qitishni boshlagan.Tumanning Sadir qishlog‘ida yashovchi 35 yoshli Sanobar 8 yoshli o‘g‘lini maktabga jo‘natib qo‘ydi. O‘g‘li tumandagi 2-maktabning 2-sinfida o‘qiydi.Ayol odatda bolasini kuzatgach, chala qolgan ishlarini tugatib qo‘yish uchun tikuv mashinasi yoniga o‘tiradi. U tikish-bichishni yaxshi ko‘radi, yanada aniqrog‘i, tikish otidan pul topib, ro‘zg‘orning kam-ko‘stlarini yamaydi. Albatta, u yolg‘iz ona emas. Turmush o‘rtog‘i bilan baxtli hayot kechiradi.Turmush o‘rtog‘i Rossiyaning Moskva shahrida qurilishda ishlaydi. Tumanidagi erkaklarning aksari xorijga ishlashga ketadi. Chunki tumanda kattaroq zavod, sanoat ishlab chiqarish korxonalari yo‘q hisobi. Umuman O‘zbekistonda rasmiy ishsizlik darajasi juda yuqori bo‘lmasa-da, norasmiy ishsizlar ko‘p.Ishsizlik ko‘pmi yoki ish haqi kam?Mehnat va bandlik vazirligi 2021 yilda O‘zbekistonda 1 mln 442 ming kishi ishga muhtojligi va ishsizlik darajasi 9,6 foizga yetganini ma’lum qilgan edi. Yoshlar orasida ishsizlik darajasi 15,1 foizni, ayollar orasida esa 13,3 foizni tashkil etdi. Ammo asl holatda raqamlar bundan yirikroq bo‘lishi mumkin. Sababi xorijga ishlash uchun ketuvchilarnining o‘zi 2 mln.dan oshadi.Ishga berilgan oylik aksar hollarda tirikchilikdan ortig‘iga yetmaydi. Odamlar esa uy-joy qilishni, oyog‘i tagida bitta mashinasi bo‘lishini xohlaydi.Masalan, Statistika qo‘mitasi 2022 yil birinchi choragiga ko‘ra, o‘rtacha nominal ish haqi 3,4 mln so‘mni tashkil etadi, degan ma’lumotni bergan. Lekin O‘zbekistonning hamma joyida ham bunaqa maosh berilmaydi. Tumandagi budjetdan maosh oluvchi ishchilarning aytishicha, aksar o‘qituvchi va shifokorlarning oyligi 2 mln so‘mga ham yetmaydi. Maktab o‘qituvchilari orasida dars soatlari ko‘pligi uchun til o‘qituvchilarining oyligi 4–5 mln so‘m atrofida bo‘ladi.Statistika qo‘mitasi ta’kidlaganidek, o‘rtacha oylik 3,4 mln so‘m bo‘lgan taqdirda ham bu mablag‘ uy-joy qurish, mashina xarid qilishga ortmaydi.«4–5 kishidan iborat oila o‘rtacha ovqatlanib, yashay desa, tuman sharoitida 2 mln so‘m sarf bo‘ladi. Bitta oilaga 5–6 mln so‘m kirim bo‘lsa, sekin-sekin uy-joy qilishga yetsa kerak», — deydi Sanobar.Sanobarning turmush o‘rtog‘i ham O‘zbekistonda uy-joy qilishga yetadigan pul topmagani uchun xorijga ketishiga majbur bo‘lgan.«Rossiyachi» atamasining paydo bo‘lishiUlar 2013 yilda turmush qurishgan. Eri ular hali oila qurmasidan ancha oldin to‘y, uy-joy xarajatlari uchun har yili yoki 2 yilda bir Rossiyaga qarindoshlari bilan ishlashga borib turgan. To‘ydan keyin ham shu holat takrorlandi. Juftlikning oila qurganiga 9 yil bo‘lgan bo‘lsa, umumiy hisblaganda ular 3–4 yil birga yashashgan, xolos.«Hamma qatori biz ham tirikchilik g‘amida yurgan oilamiz. Allohga shukur bir nafar bolamiz bor. Turmush o‘rtog‘im Rossiyaga ko‘p chiqib keladi. Qo‘lida kasbi bor, juda yaxshi usta, uylarni ta’mirlaydi. Lekin u pulga imorat ko‘tarib bo‘lmaydi. O‘zi qaynota-qaynonam bilan yashardik. Turmush o‘rtog‘im o‘rtancha farzand bo‘lgani uchun uy-joy qilib chiqishimiz kerak. O‘z uyimiz bo‘lgani yaxshi-da. Shuning uchun oila qurganimizdan keyin uni ishlashga Rossiyaga jo‘natdik. Orada 1–2 oy kelib-ketishlar bilan yillarimiz o‘tyapti», — deydi u.Buxoro viloyati tumanlaridan Rossiya Federatsiyasiga ishlashga ketuvchilar ko‘p. Mahalliy aholi Rossiyaga muntazam ishlashga ketuvchilarga «rossiyachi» deb nom ham qo‘yib olgan.Rossiya IIV ma’lumotlariga ko‘ra, 2021 yilning yanvar-sentabr oylarida 3 mln.dan ortiq O‘zbekiston fuqarosi Rossiya Federatsiyasiga mehnat migratsiyasi uchun borgan.Mehnat vazirligi 2022 yil yanvar-iyul oylarida 2 mln o‘zbek xorijga ketganini tasdiqlaydi. Ularning katta qismi Rossiyaga ketuvchilardir.Tashqi mehnat migratsiyasi Kun.uz’ga bergan ma’lumotga ko‘ra, 100 ming 260 nafar odam 2021 yil agentlik orqali Rossiyaga ketgan, bundan 6324 nafari Buxoro viloyatiga to‘g‘ri keladi.«Rossiyadan keladigan pullarni iloji boricha yig‘ib qo‘yamiz»Sanobar ham turmush o‘rtog‘i pul yuborishini kutib kun o‘tkazadigan ayollardan emas. Qo‘lida tikuvchilik hunari bor. Qishloq ayollari u-bu kiyim tiktirish uchun uning oldiga tez-tez chiqib turadi. Shuning uchun ham o‘g‘lini maktabga yuborib, darrov tikishga o‘tiradi.«Mening ishlarim qo‘shnilarimga yoqadimi yoki masofa yaqinligi uchunmi bilmadim, tikishga narsa olib chiqib turishadi. Bitta ko‘ylakni 40 ming, lozimlarni 15 ming so‘mdan tikaman. Tikilishi qiyinroq fasonlar bo‘lsa, 50–60 ming so‘mga ham tikishim mumkin», — deydi u.Shu zayl ishlab u oyiga uzog‘i bilan 500–700 ming so‘m topadi, lekin bu ham mavsumiy. Chunki ish asosan yozda ko‘payadi. Turmush o‘rtog‘i oyiga 300–400 AQSh dollari atrofida pul jo‘natadi. Imoratga pul yig‘ilib tursin deb, Rossiyadan keladigan pullarni iloji boricha ishlatmasdan olib qo‘yadi, ro‘zg‘orga o‘zining kasbi orqasidan tushib turadigan pullarni sarflaydi. Yosh oilaning 3 ta katta xona, 1 oshxona, hammom va hojatxonadan iborat imorati qariyb 50 foiz tayyor holatda.Hozir Sanobar va o‘g‘li oshxonaga aylantirilgan kenggina xonada ham ovqat pishirib, ham yashab turishibdi. Yashashga mo‘ljallangan uylarining polini qoqib bo‘lishgan. Erining kasbi uy-joy ta’mirchisi bo‘lgani uchun, uyning qolgan pardoz ta’mirini o‘zi qilmoqchi.«Ta’mirchi ustaga ham ancha pul berishimizga to‘g‘ri kelardi. Harqalay, turmush o‘rtog‘imning o‘zi ta’mirlasa, usta puli cho‘ntagimizda qoladi», — deydi ayol xursandlik bilan.Otasini kutib o‘sayotgan bolalar taqdiriEri ko‘p vaqt Rossiyada bo‘lgani uchun, imoratda ishlovchi ustalarga ham o‘zi bosh-qosh bo‘lishiga to‘g‘ri kelgan. O‘tgan yoz shunday o‘tdi. O‘g‘li ham ovqat tashish kabi kichik ishlarga qarashib turdi.«Shahar hududida bolalarni to‘garaklarga berishganini ko‘rib havas qilaman. Xudoga shukur, bolamning to‘rt muchasi sog‘. Rosa doira chalishga qiziqadi. Bir yaxshi ustoz bo‘lsa, musiqa to‘garagi bo‘lsa, yozda vaqtini unumli o‘tkazarmidi, deb orzu qilaman. Otasi yonida bo‘lmagani uchun uning kelajagi va tarbiyasidan biroz xavotirdaman», — deya o‘yga cho‘mib ketdi ayol.Tashqi mehnat migratsiyasidan ro‘yxatdan o‘tib ketganlarning o‘zinigina hisoblaydigan bo‘lsa, viloyatdan 6 mingdan ortiq kishi xorijga ketgan (asosiy qismi erkaklar). Ularning o‘rtacha 2 nafardan bolasi bor deb olsak, kamida 12 ming bola otasiz ulg‘ayishga majbur. 3 mln o‘zbek xorijda ishlashini hisobga olsak, bu statistika ming barobarga kattalashishi mumkin.Yozuvchi Javlon Jovliyev ta’biri bilan aytganda «qishloqlarda bugun otasiz katta bo‘layotgan avlod paydo bo‘ldi: ya’ni otalari uzoq yurtlarda musofirlikda yashayotgan avlod paydo bo‘lgan».Otasiz ulg‘aygan bolalar otasi bilan birga o‘sgan bolalardan dunyoqarashi, o‘ziga ishonchida katta farq qiladi. Psixolog Rozaliya Gabdulhakova to‘liq oilada o‘smagan bola o‘zini himoyasiz sezishini aytadi.«Oilasi to‘liq bo‘lmagan, otasi uzoqda bo‘lgan bola o‘zini xotirjam his qilolmaydi, himoyachisi borligini his qilmaydi. Farzandlar oilada ota-ona munosabatlarini ko‘rmaydi. Agar qiz bola bo‘lsa, onasiga o‘xshab ham erkak ham ayol mas’uliyatini bo‘yniga olib o‘sishi mumkin. O‘g‘il bola esa erkaklar qanday bo‘lishi kerakligini ko‘rmay ulg‘ayadi», — deydi u.20 yil ichida 2–3 yil birga yashagan oilaAyol o‘zining 1999 yil oila qurgan bir hamqishloqlarini misol keltirdi. Aytishicha, oila 2001 yilda farzandli bo‘lgach, erkak Rossiyaga ishlashga ketadi. Shundan beri har yili 1–2 oyga uyiga keladi, qolgan vaqt Rossiyada.«Oila 20 yil ichida hisoblasak uzog‘i bilan 2–3 yil birga yashagan. Farzandlari ilgari ko‘p otasi kelishini so‘ragan bo‘lsa, hozir otasi kelsa, tezroq ketishini xohlashadi. Chunki ular muhtoj bo‘lgan yoshda otasi ularning yonida bo‘lmagan. Endi esa otasining borligi ularga noqulaylik tug‘diradi. Yaqinda 20 yoshli o‘g‘li ham otasi orqasidan Rossiyaga ketdi. Otasi Rossiyaga ishlagani ketgan boladan, «katta bo‘lsang kim bo‘lasan?» deb so‘rasangiz, «rossiyachi», deb javob beradi», — deydi ayol.Behruz kunduzi soat 1 larda maktabdan keladi. Keyin ovqatlanib, o‘rtoqlari bilan ko‘chada o‘ynaydi. Kechki ovqat mahali kech soat 6–7 da uyga kirib keladi. Unga ovqat tayyorlab turgan onasi bilan kechki ovqatni yeb, otasining qo‘ng‘irog‘ini kutishadi.«Otasi qo‘ng‘iroq qiladigan kun —biz uchun bayram. Behruz otasini juda yaxshi ko‘radi. Otasi ko‘p vaqt ketsa, Behruz otasini unutib qo‘yishidan qo‘rqaman. Chunki otasi birinchi ketgan yillari u otasini har kun so‘rardi. Hozir esiga tushsa, so‘raydi. Keyin so‘ramay qo‘ysa, nima bo‘ladi?» — deya xavotirini yashirmaydi ona.«Hashamat kerak emas, Rossiyaga ketmasa bo‘ldi»Sanobar yashaydigan mahalladan qariyb o‘nlab ayolning eri xorijga ketganini aytdi. «Xorijdan pul ishlash yaxshi, lekin uning yomon tomoni...» deya qahramonimiz salbiy jihatlarga to‘xtalib o‘tdi.«O‘zim tengi tanishim bor. Turmush o‘rtog‘i 10 yildan beri xorijda ishlaydi. 5 ta avtomobil olishdi, bitta qasrdek 2 qavatli qilib imorat solishdi. Lekin oilasi bag‘riga qaytishni istamayapti. Men o‘ylaymanki, baribir masofalar o‘rtaga sovuqlik tushiradi. Yaqinda eshitsam, Rossiyadan boshqa xotinga uylanib ketibdi. Dugonam bilan rasmiy nikohda, 3 nafar bir-biridan shirin farzandlari bor», — dedi ayol ro‘molining uchi bilan yosh yiltillagan ko‘zlarini bekitib.Sanobar bilan suhbatimiz paxta mavsumi vaqtlariga to‘g‘ri keldi. U qishloq ayollari bilan qo‘shilib paxtaga chiqmoqchi ekanini, mavsumda ozroq pul ishlab olmoqchiligini aytdi.Ayol bilan intervyumiz yakunlanar ekan, u turmush o‘rtog‘i yaqinda qaytishini aytib qoldi.«Rejamizga ko‘ra, yig‘ib qo‘ygan pullarimizga uyimizning qolgan qismini ham to‘liq ta’mirdan chiqaramiz. Keyin kam bo‘lsa ham xo‘jayinim va mening topganim bolamning o‘qishiga yetib tursa bo‘ldi. Bizga ortiqcha hashamat kerak emas, boshqa Rossiyaga ketmasin, xotirjam yashasak bo‘ldi. Bilaman, Moskvada juda og‘ir sharoitda ishlaydi. Sovuq beton uylarda yotib-turib yuribdi», — dedi ayol suhbatimiz so‘ngida.U bilan xayrlashib qaytarkanmiz, yo‘limiz tumandagi ta’lim rus tilida ham olib boriladigan 28-maktab yonidan o‘tdi. Nega avvalgi yillar 2 tadan bo‘lgan rus sinfi, bu yil 4 ta bo‘lganini tushungandek bo‘ldik.Zuhra Abduhalimova, jurnalist"
https://kun.uz/uz/news/2022/09/17/navoiylik-24-yoshli-usta-oziga-mashina-yasab-oldi,2022-12-01 20:23:16.296575,"Konimex tumanining Uchtepa ovulida yashovchi Mag‘jan Shaymerdenov akasi Nurlan Serikbayev bilan birgalikda cho‘l hududida yurishga moslashgan mashina yasadi. Bu uchun u 2 yil vaqt sarfladi.24 yoshli Mag‘jan Shaymerdenov yoshligidan mashinalarga qiziqqan. Maktabda o‘qib yurgan kezlardanoq ovulida usta sifatida tanilgan. Hozirda akasi bilan ustaxona ochib, texnikalarni ta’mirlab kelishmoqda. 2020 yilda aka-ukada mashina yasab ko‘rish fikri tug‘iladi. Buning uchun ular namuna sifatida “UAZ-469” modelini tanlashgan.“Bu mashinamizni 2020 yilda boshlagandik, yaqinda tugatdik. Cho‘l hududida yurishga moslashtirganmiz. “Kapot” va oldi qismlari, buferi tunukadan bo‘lgan. Bularni o‘zimiz qo‘l mehnatida tayyorladik. Chiroqlari “UAZ-469”niki, faqat kuchaytirganmiz. Cho‘l hududida yorug‘ bo‘lishi uchun tumanga qarshi chiroqlardan ham foydalandik. Uzatmalar qutisi “KIA”niki, motor esa “UAZ-469”niki. Ichlarini, salon qismlarini ham o‘zimiz tayyorladik. Faqat mashinamizga hali nom qo‘yganimiz yo‘q, “Uazvagen” deb atasak bo‘ladi, — deydi Mag‘jan Shaymerdenov.Uchtepa ovuli Konimex tuman markazidan 210 kilometr olisda, cho‘l bag‘rida joylashgan. Atrofdagi qumliklar Arab sahrolariga o‘xshab ketadi. Bu yerda oddiy mashina bilan yurish imkonsiz. Mag‘jan yasagan yo‘ltanlamas esa qumlikda botib qolmaydi.Ustaning ma’lum qilishicha, u mashinani yasashda ehtiyot qismlar sotib olish uchun 40 mln so‘m sarflagan. Hozirda “Uazvagen”ga ovuldoshlarining qiziqishi ortib bormoqda. “Menga ham shunaqasidan yasab ber”, deguvchilar ko‘payyapti. Shu sababli Mag‘jan mashinani yanada takomillashtirish niyatida.Ruslan Saburov,
Kun.uz muxbiri
Montaj ustasi – Abdusalim Abduvohidov"
https://kun.uz/uz/news/2022/09/17/ozbekneftgaz-boshqaruv-raisi-boshchiligidagi-ishchi-guruh-geologiya-qidiruv,2022-12-01 20:23:17.762140,"2022 yilda boshqarmada qariyb 4,6 mlrd kub metr tabiiy gaz va 150,0 ming tonna suyuq uglevorodlar qazib olish rejalashtirilgan. Bu ko‘rsatkichlarga erishish uchun, boshqarmada 2022 yil davomida tabiiy gaz qazib chiqarish reja ko‘rsatkichlarining bajarilishini ta’minlashga qaratilgan jami 133 ta geologo-texnik tadbirlar amalga oshiriladi, bunda 6 ta yangi gaz quduqlari burg‘ilashdan ishga tushiriladi, 121 ta mavjud gaz quduqlarida kapital ta’mirlash va intensifikatsiya ishlari olib boriladi hamda 6 ta texnologik obekt ishga tushirilishi rejalashtirilgan.Dastlab, Boshqaruv raisi boshchiligidagi “Ishchi guruh”, Uchqir konidagi quduqlarda olib borilayotgan mukammal ta’mirlash ishlari faoliyati bilan tanishdi. Ushbu konda, 30-40 yillar avval ishlatilgan quduqlarda chuqur tahlillar olib borish natijasida qayta tiklash orqali sanoat miqyosida gaz oqimi olinib, quduqni o‘zlashtirish ishlari olib borilmoqda. “Kulbeshkak” konida amalga oshirilayotgan burg‘ilash ishlari hamda tabiiy gaz qazib olish ishlari bilan tanishildi, shu bilan birga ishchi-xodimlarni yashash sharoiti, ishlash sharoiti hamda oziq-ovqat yetkazib berish masalalari bilan joyida o‘rganildi. Ushbu xodimlar uchun yanada sharoitlarni yaxshilash yuzasidan korxona rahbariyatiga topshiriqlar berib o‘tildi. “Doyaxotin” guruhi konlarida tabiiy gaz qazib olishni oshirish maqsadida amalga oshirilayotgan “Doyaxotin” konidan Gazli gazni qayta ishlash zavodigacha diam. 1020 mm uzunligi 43 km gaz quvuri qurilish ishlari bilan ham tanishildi. Bugungi kunda gaz quvurida to‘liq montaj ishlari yakunlangan, sinov ishlari amalga oshirilgan bo‘lib, sharli kranlar va “zadvijka”larni yetkazib kelish va yakuniy montaj qilish ishlari olib borilmoqda.Boshqaruv raisi tomonidan ushbu gaz quvurini qisqa muddatlarda ishga tushirish bo‘yicha rais o‘rinbosarlariga, departament va boshqarma boshliqlariga ko‘rsatmalar berildi. Pudratchi tashkilot tomonidan zarur quvur armaturalarini yetkazib berishni tezlashtirish va montaj ishlarini yakunlash bo‘yicha topshiriqlar berildi. Shuningdek, departament xodimlaridan tashkil topgan guruhlar tuzilib, har bir kon va quduqlar kesimida optimal rejimlarni tanlash ishlarini olib borish bo‘yicha ham topshiriqlar berib o‘tildi.  Geologo-texnik tadbirlar doirasida konlarda quduqlarni burg‘ilash va kapital ta’mirlash ishlari bilan tanishish maqsadida, “Doyaxotin”, “Kulbeshkak”, “Uchqir” va “Hojiqazg‘on” konlarida bo‘lib, burg‘ilash va mukammal ta’mirlash yo‘nalishida olib borilayotgan ishlar bilan ham tanishildi.Kuz-qish mavsumida ham uglevodorodlar qazib chiqarish barqarorligini ta’minlash maqsadida qo‘shimcha chora-tadbirlarni amalga oshirish, ya’ni quduqlar uchun burg‘ilash dastgohlarini qo‘shimcha jalb qilish bilan burg‘ilash ishlarini jadallashtirish, quduqlarni kapital ta’mirlash ishlariga boshqa hududlardan ta’mirlash uskunalarini mobilizatsiya qilish bilan ularning sonini ko‘paytirish orqali geologo-texnik tadbirlarni amalga oshirishni tezlashtirish bo‘yicha tegishli departament boshliqlari va boshqarma rahbariyatiga vazifalar belgilab berildi.Boshqarma obektlari, gaz quvurlari va zavod hududini qo‘riqlash bilan talon-torojlikning oldini olish hamda jamoat tartibini saqlashda yaqindan ko‘maklashayotgan Milliy gvardiya qo‘riqlash boshqarmasi xodimlari bilan ham uchrashib, ularning amalga oshirayotgan ishlarida muvaffaqiyatlar tilab minnatdorchilik bildirildi.Boshqaruv raisi boshchiligidagi “Ishchi guruh” Gazli boshqarmasiga tashrif davomida Gazli gazni qayta ishlash zavodida ham bo‘ldi. Gazli gazni qayta ishlash zavodida 2022 yilda qariyb 4,5 mlrd kub m tabiiy gaz oltingugurt birikmalaridan tozalanib, “O‘ztransgaz” AJ magistral gaz quvurlariga yetkazib beriladi. 2022 yilda zavodda 60,0 ming tn suyultirilgan gaz ishlab chiqarish va aholi, kommunal soha iste’molchilari uchun yetkazib berish rejalashtirilgan. Qurilmalarning ish holati va amalga oshirilayotgan ishlar bilan tanishish maqsadida Gazni oltingugurt birikmalaridan tozalash qurilmalari, Gazdan propan-butan ajratib olish qurilmasi ish faoliyati bilan yaqindan tanishildi.Ushbu qurilmalarda gazni qayta ishlash texnologik jarayonlarini optimallashtirish, suyuq uglevorodlar, suyultirilgan gaz ishlab chiqarishni ko‘paytirish va gaz sifatini yanada yaxshilash yo‘nalishlarida olib borilayotgan ishlar ko‘zdan kechirildi.Qurilmalarda olib borilayotgan ishlarni o‘rganish davomida tegishli departamentlar, boshqarma va zavod rahbarlariga suyultirilgan gaz ishlab chiqarishni yanada oshirish uchun zarur chora-tadbirlarni amalga oshirish bo‘yicha ko‘rsatmalar berilib, bu borada boshlangan ishlarni jadallashtirish topshiriqlari berildi.Suyultirilgan gaz saqlash stansiyasida bo‘lib, bu yerda suyultirilgan gazni yuklash jarayonlari ko‘zdan kechirildi va aholi ehtiyojlari uchun yuklanayotgan suyultirilgan gazni o‘z vaqtida yuklab berishni ta’minlash uchun tegishli departament boshliqlari va boshqarma rahbariyatiga yuklash jarayonlarini alohida nazoratga olish topshirig‘i berildi. Shundan so‘ng rais o‘rinbosarlari, departament boshliqlari, boshqarma rahbariyati va mutaxassislari ishtirokida o‘rganishlar davomida aniqlangan muammolar, 2022 yilning o‘tgan 8 oy davrida amalga oshirilgan ishlar sarhisobi, boshqarmada belgilangan reja ko‘rsatkichlarining bajarilishi bo‘yicha yig‘ilish o‘tkazildi.Yig‘ilishda Gazli boshqarmasida konlar kesimida gaz qazib chiqarish ko‘rsatkichlari tahlil qilinib, yilning o‘tgan davrida tabiiy gaz qazib chiqarish hajmlari tushib ketishi tanqid qilindi. Har bir kon boshlig‘ining uglevodorodlar qazib chiqarish bo‘yicha reja ko‘rsatkichlarini bajarishi bo‘yicha hisobotlari birma-bir eshitildi. Qazib chiqarishni ko‘paytirish yo‘nalishlarida olib borilayotgan geologo-texnik chora-tadbirlarni jadallashtirish, mavjud siquv kompressor stansiyalari avariyali to‘xtalishlarni bartaraf etish bilan stansiyalarning barqaror ishlashini ta’minlash bo‘yicha choralar ko‘rish zarurligi ta’kidlandi.“Uchqir” konida likvidatsiya fondidagi yana qo‘shimcha quduqlarda kapital ta’mirlash ishlarini olib borish bilan ishlatish fondiga qaytarish orqali konning 16-gorizont qatlamidan tabiiy gaz qazib olishni ta’minlash bo‘yicha “O‘zneftgazquduqta’mirlash” AJ rahbariyatiga alohida topshiriq berildi.Texnologiya yo‘nalishida, “Tayloq” konining 1-, 2-gaz yig‘uv joylaridan “Qumli” gazni dastlabki tayyorlash qurilmasiga bo‘lgan gaz quvurlarining quvvatini oshirish bilan gaz qazib chiqarishni ko‘paytirish maqsadida jami 12 km uzunlikdagi qo‘shimcha quvurlarni qurish ishlarini jadallashtirish masalasi ham muhokama qilinib mas’ullarga zarur ko‘rsatmalar berildi.Yig‘ilish davomida eng ustuvor vazifa qilib, izlov qidiruv yo‘nalishida ishlarni tashkil etish, Davlat geologiya qo‘mitasi bilan hamkorlikda ishlarni tashkil etish, Gazli regionida mahsulot bazasini yaratish, kelgusida istiqbolli konlar ochish yuzasidan ishlarni tashkil etish masalasida qattiq topshiriqlar berib o‘tildi.Gazli regionidagi konlar va maydonlarning qӯshimcha imkoniyatlarini ӯrganish bo‘yicha olib borilayotgan geologiya-qidiruv ishlari, jumladan 3D seysmik ishlarni jadallashtirish, bu orqali “Uchqir”, “Garbi”, “Tayloq” va “Parsanko‘l” konlarining yangi istiqbollarini aniqlash, 2 ta yangi maydonlarda izlov-qidiruv yo‘nalishida burg‘ilash ishlarini olib borish va 3 ta quduqni burg‘ilash bilan tugatish rejalari muhokama qilindi.“Andakli”, “Chetqum” va “Sho‘rqala” kabi bir qator istiqbolli maydonlarda burg‘ilash ishlarini jadallashtirish orqali uglevodorodlar zaxiralarini o‘stirishni ta’minlash bo‘yicha tegishli boshqarma va departament boshliqlariga vazifalar berildi.2022 yil 9 oylik va yil yakuni bilan belgilangan chora-tadbirlarning bajarilishini ta’minlash bilan gaz qazib chiqarishni oshirish, Gazli zavodida suyultirilgan gaz ishlab chiqarishni oshirish shuningdek gaz sifat ko‘rsatkichlarini yanada yaxshilash yuzasidan amalga oshirilishi rejalashtirilgan chora-tadbirlarni jadallashtirish va tezkor ishga tushirish bo‘yicha boshqarma rahbariyati va departament boshliqlariga tegishli topshiriqlar berildi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/09/16/toshkent-xalqaro-kinofestivali-matbuot-xizmati-turk-kinoijodkorlari-bilan-bogliq-holat-yuzasidan-bayonot-berdi,2022-12-01 20:23:19.472977,"“Ipak yo‘li durdonasi” XIV Toshkent xalqaro kinofestivali matbuot xizmati 15 sentabr kuni Toshkent shahridagi Xalqaro anjumanlar saroyida o‘tkazilgan “Turk kinosi kunlari”ning ochilish marosimida yuz bergan holat yuzasidan quyidagilarni ma’lum qiladi:1. Ijtimoiy tarmoqlarda “Turk kinosi kunlari”da turk aktyorlari o‘rtasida yuzaga kelgan o‘zaro kelishmovchilik sababli go‘yoki ushbu tadbir  o‘tkazilmay qolgani haqida xabarlar tarqalmoqda. Bu xabar haqiqatga to‘g‘ri kelmaydi. Uchrashuvlar dastur asosida o‘tkazildi. Ijodiy uchrashuv davomida so‘zga chiqishi kerak bo‘lgan aktyorlarning barchasi so‘zga chiqdi.2. Turk kinoijodkorlari o‘rtasidagi hodisa quyidagicha yuz berdi: Ijodiy uchrashuv moderatorlari va boshlovchilar dastlab aktyorlarni belgilangan tartib bo‘yicha taklif qilishdi. Ularning har biri uchun maxsus o‘rindiqlar ajratildi. Sahnaga turk delegatsiyasi vakillari - Nazif Tunch va Mustafa Ug‘ur Yagchiog‘lu, ssenariynavis Pinar Yag‘icholu, aktyor va aktrisalar Tuba Unsal, Serdar Turan, Serdar Go‘kxan, Jyelal Al, Murat Aydin, Gizem Lidiya Denizji, 2002 yildagi “Dunyo go‘zali” Azra Akin chiqib kelishdi. Navbat Burak O‘zchivit va Nurgul Yashilchayga kelganida, ular alohida chiqishlarini ma’lum qilishdi. Ulardan avval sahnaga chiqqan kinoijodkorlar zaldagilar bilan muloqot qilishdi. Moderatorlar va zaldagilarning savollariga batafsil  javob qaytarildi. Tomoshabinlar ularni guldiros qarsaklar bilan olqishlab turishdi. Uchrashuvdan so‘ng turk delegatsiyasi vakillari zalga tushishdi va o‘zaro maslahatlashib, agar Burak O‘zchivit  bir davrada o‘tirishni istamasa, o‘z navbatida ular ham Burak bilan bitta zalda o‘tirmasliklarini ma’lum qilishdi. Shundan so‘ng turk delagatsiyasi zalni tark etishdi va Xalqaro anjumanlar saroyining foyesidan joy olishdi. Bu paytda zalda Nurgul Yashilchay bilan uchrashuv boshlandi. Aktrisa tomoshabinlarning ko‘plab savollariga javob qaytardi. Tomoshabinlar har bir javobdan so‘ng uni olqishlab turishdi. Oxirida sahnaga Burak O‘zchivit chiqdi, uchrashuvni yuqori darajada o‘tkazdi, ko‘pgina muxlislar bilan suratga ham tushdi. 3. Tadbir yakuni bo‘yicha Turkiya Respublikasi madaniyat va turizm vazirining o‘rinbosari Ahmet Misbah Demirkan hamda delegatsiyaning boshqa a’zolari yuz bergan holat uchun kinofestival direksiyasidan uzr so‘radi. «Biz turk kinosi yulduzlari bilan uchrashuvni tashkil etishga yaqindan hamkorlik qilgani uchun Toshkent shahar hokimligiga o‘z minnatdorligmizni bildiramiz. Turkiyadan kelgan mehmonlarimizga barcha shart-sharoit yaratib berildi. Agar aktyorlar shaxsiy sabablarga ko‘ra, bitta sahnada yoki zalda o‘tirishni istashmagan ekan, bu ularning shaxsiy ishi. Qolaversa, biz mehmon san’atkorlarga bosim o‘tkaza olmaymiz. Eng muhimi, va’da qilingan barcha aktyorlar tadbirga taklif etildi va uchrashuvlar to‘xtab qolgani yo‘q. Yaxshi bilamizki, jahon tajribasidan ma’lumki, yirik tadbirlarda ijodkorlar o‘rtasida navbat talashish hollari tez-tez kuzatiladi. Zotan, bu holat faqatgina turk kinoijodkorlariga taalluqli emas. Turkiyalik mehmonlarning uzr so‘raganliklarini inobatga olib, OAV xodimlari hamda blogerlarni vaziyatni xolisona baholashga, noto‘g‘ri talqin qilmaslikka chaqiramiz”, dedi XIV Toshkent xalqaro kinofestivali bosh direktori Firdavs Abduxoliqov."
https://kun.uz/uz/news/2022/09/16/turkiya-madaniyat-va-turizm-vaziri-orinbosari-turk-kinosi-kunlaridagi-mojaro-uchun-ozbek-tomoshabinlaridan-uzr-soradi,2022-12-01 20:23:21.087215,"Turkiya madaniyat va turizm vaziri o‘rinbosari Axmet Misbah Demirjan 15 sentabr kuni XIV Toshkent xalqaro kinofestivali doirasida bo‘lib o‘tgan Turk kinosi kunlari tadbirida yuzaga kelgan vaziyat uchun rasman uzr so‘radi.Bu haqda Kinematografiya agentligi matbuot xizmati vakili Shoxira Hamro o‘z Facebook sahifasida ma’lum qildi.Shoxira Hamroga ko‘ra, Demirjan agentlik rahbari bilan suhbatda avvalo festivalni yuqori darajada o‘tkazish uchun tashkilotchilar tomonidan barcha choralar ko‘rilganini qayd etgan. Unga ko‘ra, o‘zbek tomoshabinlarining ikki davlat madaniyati, kinosiga bo‘lgan hurmat, e’tiborini hisobga olgan holda Hind va Turk kino kunlarini o‘tkazishga alohida tayyorgarlik ko‘rilgani ikki mamlakat vakillari va kinoijodkorlarini quvontirgan.“Tadbir ssenariysi bo‘yicha marosimga taklif etilgan barcha 11 nafar turk kinoyulduzlari birgalikda sahnaga chiqishlari, muxlislar qarshisida birgalikda o‘tirishlari kerak edi. Buni sahnada 3ta stulning bo‘sh qolishidan ham bilish mumkin.Har bir kinoyulduzning o‘ziga yarasha xarakteri bor, hamkasblar o‘rtasidagi munosabat ularning o‘z ichki ishi, sahnaga chiqish yoki chiqmaslik, kim bilan o‘tirish yo o‘tirmaslik masalasi har kimning o‘z tanlovidir.Shu o‘rinda Turkiya madaniyat va turizm vazirligi yuqori darajadagi tashkilotchilik uchun O‘zbekiston Kinematografiya agentligiga o‘zining chuqur minnatdorchiligini bildiradi. Yuzaga kelgan holat uchun tashkilotchilarni ayblamaslikni so‘raydi”, deya holatni izohlagan Axmet Misbah Demirjan.                                                                                          O‘z o‘rnida Kinematografiya agentligi ham o‘zbek kino muxlislaridan ushbu voqeani izohlashda Toshkent xalqaro kinofestivaliga tashrif buyurgan har bir kinoijodkor vatanimizda aziz mehmon ekanligini unutmasliklarini so‘ragan.“Biz har qanday holatda ham ularning ichki ishlariga aralashmasdan, o‘zbekona mehmonnavozlik tamoyillariga amal qilishimiz lozimligini so‘rab qolgan bo‘lar edik”, – deyiladi xabarda."
https://kun.uz/uz/news/2022/09/16/xalqi-boymas-lekin-bolasini-oqitishga-kop-pul-sarflayapti-vetnamda-yil-oqituvchisi-bolgan-ozbek-yigiti-hikoyasi,2022-12-01 20:23:22.610087,"Yaqinda 32 yoshli o‘zbek yigiti Vetnamda “Yil o‘qituvchisi” deb e’tirof etildi. O‘zbek o‘qituvchisining boshqa davlatga borib, bu natijaga erishishi oson bo‘lmagani aniq. Farg‘onaning Rishton tumanida o‘qituvchilar oilasida o‘sib-ulg‘aygan Dostonbek Siddiqov Vetnamga borguncha ko‘p sarguzashtlarni boshdan o‘tkazgan. Bu haqda uning o‘z hikoyasi bor.“Uyda go‘shsiz ovqat yesak ham o‘qishimga to‘lov qilishardi”– Oddiy oilaning farzandiman. Ota-onam, buvim ta’lim muassasasida ishlagan odamlar. Dadam mening birinchi ustozim. Necha yoshligimdan boshlashganini bilmayman-u, 3 yoshligimda kirill alifbosida o‘qib, yoza olgan ekanman. Ayam esa qattiqqo‘l bo‘lgan. Xato qilganimda yegan kaltaklarim esimda. Buvim o‘zlari birinchilardan bo‘lib ochgan litseylarida direktorlikdan nafaqaga chiqqan, onam kutubxonachi. Dadam maktabda ishlab, keyin televideniyega jurnalistlikka o‘tgan.Maktab darslaridan keyin uyimdan 10 kilometr uzoqqa velosipedda qatnardim. Uyda go‘shsiz ovqat yesak ham, o‘qish to‘lovlari, kitob daftarimga albatta pul yetkazishardi. O‘qish davrim ham moliyaviy jihatdan ancha qiyin o‘tgan. Onamning oyligi to‘lig‘icha kontraktimga ketardi. Buvim doim hozir qiynalasan, ertaga yaxshi bo‘ladi, deb nasihat qilar edilar. ""Paynet"" ochib ishlab, uyimdagilarga yordam qilmoqchi bo‘lganimda ham buvimdan shunday tanbeh olganman: ""Birinchi ishing shunaqa oson bo‘lsa, ertaga sal qiyinchilikda ishlay olmaysan"".Boshqa xalq o‘quvchilarini o‘qitishga qiziqishi boshlangani2017 yilda zarurat tufayli Rossiyaga borishim kerak bo‘ldi, u yerda bir til markazida ishladim. Guruhimda ham o‘zbek, ham qirg‘iz, ham tojik, ruslar bor edi. Bu esa faqat inglizcha gapirishim kerakligini anglatardi. 3 oyda o‘zimda ancha o‘sishni sezdim. Keyin bir-ikki do‘stimga qiziqib, Xitoyga ketdim. Xitoyda viza bilan muammolar yuzaga keldi, viza yangilash maqsadida Vetnam, Malayziya, Tailand, Kambodja kabi davlatlariga bordim, yo‘l-yo‘lakay oz-moz ishladim. Shu orada boshqa tillarni ham o‘rgandim. Oxiri Vetnamdagi sharoit ma’qul kelib, shu yerda qolib ketdim. Ta’lim tizimi boshida yoqmagandi, ayniqsa, ota-onalar bilan savol-javoblarga toqatim yo‘q edi. Keyin bilsam, bu ularga xos madaniyat ekan.Vetnamda boshida maktablarda ishga olishmagan. Bog‘chada dars berganman. Keyin maktabga, boshlang‘ich sinflar va o‘rta maktabga o‘tganman. Hozir O‘zbekistondagi 3 yillik kollej va litseylarga o‘xshash ta’limda ishlayman. 9,10,11-sinflarga dars beraman.“Yomon ko‘rsa ham matematikani o‘rganishga majbur”– Osiyo mamlakatlarining ko‘pida ishlab ko‘rgan bo‘lsam, asosan ularda matematikaga e’tibor kuchli. Vetnamda ham 70 foiz bola matematikani yomon ko‘radi, lekin hamma o‘rganishi kerak.Yaqinda sahar soat 3-4da bir ota bolasini matematikani o‘rganishga majbur qilib, dars qildirayotgani videosi tarqaldi. Otaning o‘zi telefonga qarab o‘tiribdi. Bola toza havo olay deb balkonga chiqib, o‘zini tashlab yuboryapti. Shu voqeadan keyin matematikani majburlab o‘rgatmaslikni targ‘ib qilib qolishdi.Maktablarning o‘z formasi bor. Formasiga qarab, qaysi maktabligini aytish mumkin. Yana bir qiziq narsa, Vetnamda 21 noyabr o‘qituvchilar kuni bo‘ladi. O‘sha kuni ota-ona o‘qituvchiga gul yoki boshqa sovg‘a emas, pul beradi.“Ta’limga chet ellik o‘qituvchilarni jalb qilish bo‘yicha ilgarilab ketgan” – Vetnamda ingliz tiliga e’tibor boshqa davlatlarga qaraganda kuchli. Bu yerga kelgan sayyoh qiynalmaydi. Aholining ko‘p qatlami ingliz tilida gapira oladi. Oddiy aholining ham ko‘pgina qismi inglizchani biladi. Bu yerga ko‘p turistlar keladi, ular va oddiy aholi o‘rtasida savdo-sotiq bo‘ladi. Shuning uchun ular tirikchilik maqsadida ham ingliz tilini o‘rganishga majbur.Bola hali Vetnam tilini o‘rganmasdan bog‘chada ingliz tili o‘qituvchilaridan dars olyapti. Ingliz tili muhiti bilan o‘sgan bolalar, bir necha yildan keyin ingliz tilini bemalol gapiradigan bo‘lib ketishadi. Hozir mamlakatning barcha joyida shunaqa e’tibor berilyapti.Yoshlarning 85-90 foizi ingliz tilida gapira oladi. Vetnam ta’limga chet ellik o‘qituvchilarni jalb qilishda ilgarilab ketgan. Ular avval universitet, keyin o‘rta maktab, boshlang‘ich maktab, hozir bog‘chalarda ham ishlashyapti. Men yashayotgan shaharning o‘zida 200ga yaqin xorijlik o‘qituvchi bor. Yaqin vaqtgacha ta’lim sifati yomon bo‘lgan Vetnamni xorijlik o‘qituvchilar ko‘taryapti.Vetnam ta’limidagi korrupsiya haqida– O‘qituvchi oyligi uning tajribasi, malakasi, maktabiga qarab belgilanadi. O‘rtacha 400-500 dollardan olishsa kerak. Chunki 200 dollar (endi ish boshlaganlar) olib ishlayotganini ham, 700 dollar olib ishlayotganini ham ko‘rdim.Oylik esa 200-250 dollar. O‘qituvchilar bu oylik uchun emas, maktabga kirib, repetitorlik qilish uchun harakat qilishadi. Ko‘rsangiz, sport zalga o‘xshash katta joyda, 100-150 kishiga dars o‘tishadi. O‘qituvchining oyligi ko‘p emas, lekin repetitorlikdan daromadi yaxshi.“Dars davomida bolani kuzatib turishni o‘qituvchi emas, kamera bajaradi”– Hozir matematika, IT sohasida Vetnam ilgarilab ketgan, navbat ingliz tiliga. Sinfxonalarda kamera bor. O‘qituvchiga telefonga qarab so‘zning tarjimasini ko‘rishga ham ruxsat yo‘q. Kamerani 2 odam doimiy ravishda tekshirib kuzatib turadi. Bola darsga kirishidan oldin, qutiga telefonini qo‘yib kiradi. Sinfxonaga kolonka o‘rnatilgan. Agar bola telefon o‘ynayotganini ko‘rishsa, o‘sha kolonkadan ism-familiyasini aytib, sinfxonadan chiqarib yuborishadi. O‘qituvchi bolani kuzatish emas, unga dars berishi kerak.Ta’limga ko‘p sarmoya kiritayotgan ota-onalar– Haqiqatan ham xalq juda boymas. Lekin bolasining tarbiyasi uchun juda ko‘p pul sarflashadi. Ota-onalar bolalarni qattiq tutishadi. Uyda o‘tirgani qo‘ymaydi. Ertalab 7da uydan chiqarib, 3da maktabdan olib, qo‘shimcha darsga, u tugasa yana boshqa to‘garakka olib boradi. Bolasining kelajagi uchun katta investitsiya kiritishyapti.Ko‘pchiligining orzusi qayergadir chetga chiqib ketib ishlash. Bolasi uchun pulni ayamayapti. Ko‘rsangiz o‘zi, kiyinishi, minib yurgan mototsikli bir ahvolda, lekin bolaning maktabiga pul ayamaydi. Bu yerda faqat boshlang‘ich maktab bepul, qolgani hammasi pulli.O‘qituvchiga jamiyatdagi hurmat– Xitoy, Tailand va Vetnamda ham o‘qituvchilar mavqei juda yuqori. Ota-ona doimiy o‘qituvchilar bilan aloqada, bola tarbiyasi, ta’limida juda qattiqqo‘l ekan. Ta’lim sistemasi zo‘r emas, lekin juda tez rivojlanyapti. O‘qituvchilariga ko‘p imkoniyatlar berilgan. O‘qituvchi, vrachlar mavqeyi jamiyatda yuqori. Tay (erkak) Co (ayol kishi uchun) (""ustoz"" degani) deb qayerga borsangiz hurmatingizni joyiga qo‘yishadi.Bola har yerda bola. Doim o‘qigisi kelmaydi, lekin reytingni ko‘rgan ota-onadan yaxshi tanbeh olgandan keyin shunaqa zo‘r o‘qishadi. Agar o‘qituvchi onangga telefon qilaman, desa bo‘ldi, yaxshi bola bo‘lib, darsini qilib o‘tiraveradi.Viyetnamcha kunduzgi uyqu – Sinfda 50 nafargacha bola bo‘lishi mumkin (Vetnam aholisi 100 millionga yaqin). Bu esa sifatga ta’sir qilmay qolmaydi, shuning uchun ham qo‘shimcha darslar yo‘lga qo‘yilgan. Bola maktabda yashaydi!O‘rtada tushlik mahali maktabda, partalar ustida yoki polda uxlashadi (ko‘rpa-to‘shagi bor). Viyetnamda kunduzgi uyqu millatning ajralmas qismi. Majburiy ta’lim muassasalarida (1–12 sinflar) o‘quvchilar deyarli yashaydilar. Kunning asosiy qismini o‘tkazadigan bu joyda kunning qoq peshin paytida bolalarga uxlab olish majburiy.Bu ularning akademik salohiyatini oshirishga yordam berarkan. Birinchi ish kunimda hayron qolgandim: o‘qituvchilar matraslarda pinakka ketishdi. O‘qituvchilar xonasida!Keyinchalik bildimki, banklarda, davlat idoralarida ham shu ahvol. Kunduzi 1da ko‘chada birovni ko‘rmaysiz. Kattalarni bilmadim-u, bolaga yetarlicha uyqu zarur. Uyqusirab turgan bola miyasi to‘lig‘icha mavzuni o‘zlashtira olmaydi.“Yil o‘qituvchisi” deb e’tirof etilgani haqida – “Yil o‘qituvchisi” tanlovi faqat xorijiy ekspertlar o‘rtasida edi. Xuddi shu tanlov mahalliy o‘qituvchilar o‘rtasida ham bo‘ladi. Mehnat e’tiborsiz qolmas ekan. 3 yillik mehnat, natijalarim (juda ko‘pchilik o‘quvchilarim IELs’dan yuqori ball olgan, xorijiy universitetlarda o‘qishni davom ettirishmoqda) sabab bo‘ldi shekili, shu mukofotga ma’qul ko‘rildim.U yerda amerikalik, angliyalik tajribali o‘qituvchilar ham bor edi, ya’ni men uchun bu faqat orzu, orzu ham qilmagandim, bu deyarli imkonsiz, deb o‘ylardim. ""Qanday qilib sen ingliz tilini o‘qitasan, o‘zingga o‘qituvchi kerak"", degan gaplar bo‘lmasligi uchun kechalari uxlamay, har xir yangiliklar, interaktiv darslar qilishga harakat qildim. Xullas, mehnatim o‘zini oqladi. Bir yangilik o‘rgansam, qaniydi O‘zbekistonga borib, bolalar bilan shu bo‘yicha ishlab ko‘rsam, degan fikr xayolimda turadi.O‘zbekiston Vetnamdan nima o‘rganishi kerak?– Bizda nima yetishmaydi? Hamma tanqid o‘qituvchi-yu, maktabga bo‘lib qolgan. Natija bo‘lishi uchun ota-onalar ham ishlashi kerak. Hamma bir gap bo‘lsa, o‘qituvchini ayblaydi. Vaholanki, ta’limga faqat o‘qituvchi emas, barcha mas’ul bo‘lishi kerak. Vrachlar Gippokrat qasamini ichganlaridek, o‘qituvchi ham ""pedagog"" degan diplomini olishi millatni asrashga qasam ichishidir. Moddiy tarafdan zo‘r bo‘lmasligi mumkin, sog‘ligini yo‘qotishi mumkindir, lekin shu qasami tufayli maktabini, eski doskasi-yu stol-stulini tashlab ketmaydi.Qisqacha qilganda, o‘rganishimiz kerak bo‘lgan narsa, o‘qituvchiga, ta’limga bo‘lgan hurmat. Tanqid yaxshi, agar u o‘rinli bo‘lsa. Bizda esa aksincha, bilib-bilmay birovning motivatsiyasini o‘ldirib qo‘yishadi.Keyingi navbatda esa o‘qituvchi va ota-onalar hamkorligi ham muhim. Shundagina yaxshi natijalar ko‘rinadi.Zuhra Abduhalimova suhbatlashdi."
https://kun.uz/uz/news/2022/09/16/farzandining-dardi-oldida-chorasizlar-shifoxona-ostonasida-ikki-kun-yotdik-yegani-nonimiz-ketgani-yolkiramiz-qolmagandi,2022-12-01 20:23:24.150810,"Bu dunyoni sinov dunyo, deydilar. Kimdir davlat, kimdir qashshoqlik yana kimdir mansab bilan imtihon qilinadi. Eng og‘iri farzand bilan sinov qilinish bo‘lsa kerak. Ota-ona o‘z dardiga bardosh qilsa ham, hech kim farzandining azob chekishiga jim qarab tura olmaydi. Qo‘lidan kelgan imkonni ishga soladi. Eng yomoni esa farzandining azob chekayotganini ko‘rib yordam berolmaslik... “Yolg‘izgina umidim shu farzandim. Uni yo‘qotib qo‘yishdan qo‘rqaman”Muhayyo opa taqdir taqazosi bilan turmushidan ajragan. Xudodan so‘rab olgan bittagina farzandi Elmurod uch yildirki oqqon kasali bilan kurashib keladi. Afsuski ota-onasi ajrashgan va Elmurod onasi bilan murakkab vaziyatda yolg‘iz qolgan. Olti farzandning kattasi bo‘lgan Muhayyo opaning oilasi o‘zidan orttirib qo‘ldan kelguncha yordam beradi.–       Bizga yordam berish uchun katta ukam chet elga ishlagani ketdi, topganini bizga jo‘natyapti. Lekin musofir yurtda ham non topish oson emas ekan. Elmurodjon mitti vujuddagi bu ulkan dard bilan kurashib kelyapti. Kechalari bilan dard chekib, uxlolmay chiqadi. Yolg‘izgina umidim shu farzandimdan. Uni ham yo‘qotib qo‘yishdan qo‘rqaman, – deydi ona yig‘lab.Elmurod Sobirovga oid ma’lumotlar:O‘zkard: 8600 0610 0837 8670 onasi Muhayyo Isomiddinova nomidaYunionpay: 6262 5701 0774 1474 buvisi Malika Isomiddinova nomidaManzil: Farg‘ona viloyati, O‘zbekiston tumani, Yaypan shahri, Guliston ko‘chasi 56 uy.“Bir bora ko‘rishga kelsa bo‘lardi...”Yulduz opa ham ikki farzandi bilan turmushidan ajragan. Hayotda ko‘p qiyinchiliklarni yengib o‘tgan ayol farzandining dardi qarshisida ojiz qoldi. Qizi Mubina kichikligidan yurishga qiynalgan. Bora-bora o‘zini tashlab yuboradigan bo‘lgan. Ikki oylik tinimsiz isitmadan so‘ng topshirilgan analiz natijalaridan oqqon kasali aniqlangan. Shifoxonada yotganida otasining bir bora ko‘rishga kelmasligi ham qizaloqning dardini yanada og‘irlashtiradi.–        Bolam ichikib qolgani uchun shifokorlar otasi bir bor kelib ko‘rib keta olarmikin, deb aytishgandi. Afsus, kelmadi... Qizim o‘ksib qoldi. Ajrashgan bo‘lsak-da, u ota-ku, farzandini ko‘rishga kelsa bo‘lardi, – degan o‘ylar ayolning ko‘nglini o‘rtaydi, dardiga dard qo‘shadi...Mubina Rajabovaga oid ma’lumotlar:O‘zkard: 8600 0610 7819 6887 onasi Yulduz Rahmonqulova nomidaO‘zkard: 8600 0609 5882 6712 onasi Yulduz Rahmonqulova nomidaManzil: Surxondaryo viloyati, Qumqo‘rg‘on tumani, Do‘stlik mahallasi, Hamza ko‘chasi 19 uy, 8-xonadon.Ona uchun farzandining azoblanishini ko‘rishdan ortiq dard yo‘q...Javohir Barchinoy opaning ikki qizdan so‘ng topgan yolg‘izgina o‘g‘li. Bolasining og‘riqlari onaning qalbini tirnaydi. Kasallik sabab yurolmay qolgan Javohir maktabga ham borolmaydi.– Bolam bir kun maktabga borsa, bir oy oyog‘ini bosolmay yotadi. Ba’zida og‘riqning zo‘ridan uxlolmay chiqadi. Bolamning dardlariga chidolmagan dadasi yaqinlarimizdan qarz olib davolatdi. Hozir qarzni uzish uchun musofir yurtda ishlab yuribdi. Javohirni esa yana davolatish kerak. Tengdoshlari chopqillab yurgan pallada bolamning maktabga ham borolmay qolishini ko‘rish juda og‘ir, – deydi ona ko‘z yoshlarini tiyolmay.Javohir Nazirbekovga oid ma’lumotlar:O‘zkard: 8600 0609 0024 3107 onasi Barchinoy Mamayusupova nomidaO‘zkard: 8600 0610 6725 2451 onasi Barchinoy Mamayusupova nomidaManzil: Jizzax viloyati, Paxtakor tumani, Bog‘ishamol QFY 63 uy.     “Davolatish uchun barcha narsamizni sotdik”Ne’matillo akaning o‘zi ikkinchi guruh nogironi. Ayoli bilan birga obodonlashtirish tashkilotida halol mehnat qilib, oilasini boqib yurgan edi. Orqa miyasini shamollatib qo‘yib, yurolmay qoldi. Ishdan ham bo‘shashga majbur bo‘ldi. Dard kelsa qo‘shaloq keladi deganlari rost ekan. Tilab olgan yolg‘izgina farzandi o‘tgan yili hushidan ketib qoldi.–        Er-xotin reanimatsiya eshigida ikki kun tuz totmay bolamizga shifo tilab o‘tirdik. Shifoxona ostonasida ikki kun yotdik, tunagani joyimiz, yegani nonimiz, ketgani yo‘lkiramiz qolmagandi. Qizim Robiyaxon o‘ziga keldi, ammo unda oqqon kasalligi borligi aniqlandi. Davolatish uchun topganimizni, hatto qizimiz uchun niyat qilib olib qo‘ygan tilla zirakni ham sotdik. Robiyani qiynayotgan dardni yengish uchun yana pul kerak. Ishlagani esa imkon yo‘q..., –deydi ota ezilib.Robiya Rahmatullayevaga oid ma’lumotlar:O‘zkard: 8600 0610 8271 1259 otasi Ne’matillo Yusupov nomidaO‘zkard: 8600 0609 7305 9885 onasi Komila Kurbayeva nomidaManzil: Toshkent viloyati, Chinoz tumani, G‘ayrat MFY, O‘qituvchilar ko‘chasi 14 uy.Imkon borida yaxshilik qilib qolish kerak, keyin qilaman deb izlasang ham ko‘makka muhtoj insonni topolmay qolasan, deyishadi. Imkoningiz borida savob oling, tili biyron bolajonlarning qadamlari ham chaqqon bo‘lishiga o‘z hissangizni qo‘shing. "
https://kun.uz/uz/news/2022/09/15/toshkent-shahar-iibb-boshligi-aeroportda-ishlaydigan-taksichilar-bilan-profilaktik-suhbat-otkazdi,2022-12-01 20:23:25.589712,"Qayd etilishicha, “Islom Karimov” nomidagi xalqaro aeroport oldida fuqarolarga qulaylik yaratish va maxsus taksi xizmatini joriy etish maqsadida Ye-auksion.uz platformasi orqali ochiq auksion tashkil etilgan.Tenderda Bobur Diyor kompaniyasi g‘olib bo‘lib, joriy yil 12 sentabr kunidan Taxi Airport Tashkent maxsus taksi xizmatini yo‘lga qo‘ygan. Endi aeroport hududida taksi xizmati aynan shu kompaniya tomonidan amalga oshirilmoqda. Biroq bu holat yo‘lovchi tashish bilan shug‘ullanuvchi boshqa haydovchilar e’tiroziga sabab bo‘lgan. Bugun, 15 sentabr kuni Toshkent shahar IIBB boshlig‘i general-mayor Aziz Toshpo‘latov va “Toshshahartransxizmat” boshqaruv raisi Anvar Jo‘rayev aeroport hududi atrofidagi yo‘lovchi tashish bilan shug‘ullanuvchi haydovchilar bilan uchrashib, profilaktik suhbat o‘tkazdi hamda aniqlangan muammolarni bartaraf etish yuzasidan tegishli topshiriqlar berildi.Bundan oldin Uzbekistan Airpors rahbari Ra’no Jo‘rayeva noqonuniy taksichilar Toshkent xalqaro aeroportida rasmiy taksi ishga tushirilgach, bir necha provokatsiya uyushtirganini ma’lum qilgandi. U noqonuniy taksilar yo‘lovchilar xavfsizligiga tahdid ekanligini ta’kidladi. Ra’no Jo‘rayevaning tan olishicha, «kirakashlar» masalasini bir kunda va yolg‘iz hal qilib bo‘lmaydi. "
https://kun.uz/uz/news/2022/09/14/qashqadaryoda-piyodalar-yolakchasida-lacetti-urib-yuborgan-11-yoshli-bola-halok-boldi,2022-12-01 20:23:26.996941,"Qashqadaryo viloyati IIb axborot xizmatining xabar berishicha, 2022 yil 11 sentabr kuni soat 14:01 larda 4R-79 Qarshi-Chiroqchi-Shahrisabz avtomobil yo‘lining Qarshi shahar “Mustaqillik” MFY hududidan o‘tgan 3-kilometrida odam o‘limi bilan bog‘liq yo‘l-transport hodisasi sodir bo‘lgan.Qarshi tuman Kerayt qishlog‘ida yashovchi fuqaro X.F. Lacetti mashinasi bilan Shahrisabz-Qarshi yo‘nalishida harakatlanib borib, piyodalar yo‘lakchasidan o‘tayotgan, Qarshi shahar “Otchopar” MFYda yashovchi, 11 yoshli Y.A.ni urib yuborgan. Oqibatda, voyaga yetmagan Y.A. og‘ir tan jarohati olib, vafot etgan.Qayd etilishicha, mazkur holat yuzasidan Qarshi shahar IIO FMB 3-sonli IIB huzuridagi tergov bo‘limi tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilib, dastlabki tergov harakatlari olib borilmoqda.Haydovchi Jinoyat protsessual kodeksining 221-moddasi tartibida ushlanib, unga nisbatan qamoqqa olish ehtiyot chorasi qo‘llangan.Avvalroq, aynan Qarshi-Chiroqchi-Shahrisabz yo‘lida Nexia-2 mashinasi velosipedda yo‘lning o‘ng tomonidan harakatlanib ketayotgan shaxsni urib yuborgan va u vafot etgandi."
https://kun.uz/uz/news/2022/09/14/ayblanuvchi-ozining-aybsizligini-isbotlashga-majbur-emas-advokatlar,2022-12-01 20:23:28.619058,"– Aybdorlikka oid barcha shubhalar, ularni bartaraf etish imkoniyatlari tugagan taqdirda, gumon qilinuvchining, ayblanuvchining yoki sudlanuvchining foydasiga hal qilinishi kerak. Qonunni qo‘llash jarayonida kelib chiqadigan shubhalar ham gumon qilinuvchining, ayblanuvchining yoki sudlanuvchining foydasiga hal qilinishi zarur. Bu normalarning Konstitutsiyaga kiritilishini muhim takliflardan deb bilaman. Bu norma bilan bog‘liq amaliyotda qanday muammolar bor edi?Ilyos Yusupov:– Bu hozir ham muammo bo‘lib turibdi. Sababi bu – aybsizlik prezumpsiyasi. Bu – advokatlar tomonidan ko‘p ishlatiladigan modda. Shaxsning biror bir ijtimoiy qilmish sodir etganini isbotlash uchun dalillar majmuasi bo‘lishi kerak. Birgina dalil yetishmay qolgan taqdirda ham bu gumonga aylanadi. Gumonga aylangan holat ayblanuvchining foydasiga hal etilishi kerak.Ishtirok etgan ishlarimizning aksariyati aybsizlik prezumpsiyasiga e’tibor qaratamiz. Ayrim holatlarda biror shaxs o‘zining tanishi yoki do‘stining manfaatlari yo‘lida ayblanuvchiga qarshi ko‘rsatma berishi mumkin. O‘sha paytda boshqa dalillar yetarli bo‘lmaydi. Bunday holatda arzirli dalillar bo‘lmasa, ayblanuvchini ayblab bo‘lmaydi. Bu Jinoyat kodeksida ham belgilab qo‘yilgan.Lekin ushbu moddani ishlatish ma’lum bir ma’noda qiyinroq. Agar bu ham konstitutsion o‘zgartirishlarga kiritiladigan bo‘lsa, bu holatga ham huquqni muhofaza qiluvchi organlar ko‘proq e’tibor qaratishar edi. Dalillar yetarli bo‘lmasa, uni ayblamaslik kerak. Sababi, ma’lum bir vaqt o‘tib, yolg‘on ko‘rsatma bergan shaxs fikridan qaytib qolishi, soxtalashtirilgan ma’lumot tasdiqlanmasligi yoki ma’lumot manbasining bo‘lmay qolishi kuzatilishi mumkin.Zafar Usmonov:– Bu holat Jinoyat kodeksining 53-moddasida belgilab qo‘yilgan. Shubhali, aniq bo‘lmagan yoki kimningdir ko‘rsatmasi o‘z isbotini topmagan taqdirda, gumonlanuvchi foydasiga hal etilishi kerak.Bundan tashqari, ushbu holat sud tergovida ham bo‘lishi mumkin. Bu Jinoyat kodeksining 26-moddasida belgilab qo‘yilgan. Ushbu holatda ham dalillar yetarli bo‘lmasa, ish ayblanuvchi foydasiga hal etilishi ko‘rsatib o‘tilgan.– Misol keltirsak, agar men qotillikda ayblanayotgan bo‘lsam, lekin jinoyat qurolida barmoq izlarim yoki ushbu jinoyatni men qilganimni tasdiqlovchi dalillar yetarli bo‘lmasa, ish mening foydamga hal etilishi kerak, shundaymi?– Xuddi shunday. Ish sizning foydangizga ishlashi kerak. Lekin bizda quruq ko‘rsatmalarga ham ishonib qolishadi ba’zida.Masalan, mashinada pul yoki qimmatbaho narsa o‘g‘irlangan. Bu o‘g‘irlikda mashinada o‘tirgan o‘rtog‘idan shubha qilinyapti. Lekin uni ko‘rgan guvoh yo‘q, o‘g‘irlangan ashyo topilgani yo‘q yoki kameralarda qayd etilmagan. Faqat o‘sha yerdagi 2-3 guvoh gumonlanuvchi mashinada o‘tirganini ko‘rgan, lekin olgan-olmaganini ko‘rmagan, degan ko‘rsatmalar bo‘ladi. Ana shunday aniqlanmagan holatlarda ish faoliyati ayblanuvchi foydasiga hal qilinishi belgilab qo‘yilgan.– Mamlakat bosh qonunida ayblanuvchi o‘zining aybsizligini isbotlashga majbur emasligi va istalgan vaqtda sukut saqlashi mumkinligi belgilanyapti. Bunga qanday zarurat bor edi?Ilyos Yusupov:– Bu norma JPKning 23-moddasida belgilab qo‘yilgan, ya’ni shaxs o‘zining aybsizligini isbotlab berishi shart emas va o‘ziga qarshi ko‘rsatma berishi yoki umuman ko‘rsatma bermaslikka ham haqqi bor. Qonunda ham belgilanganki, bu holatda shaxsni jinoyatchilikda ayblash uchun dalillar yig‘ish huquqni muhofaza qilish organlari zimmasiga yuklangan.– Shunday bir holat bo‘lgan, fuqaro firibgarlik jinoyatida ayblanmoqda. Ayblov jabrlanuvchilarning ko‘rsatmalariga asosan e’lon qilingan. Lekin gumon qilinuvchi buni tan olmayapti. Uning bizga aytishicha, izolyatorda saqlanayotgan payti videoqo‘ng‘iroq orqali bolalarining maktabdan chiqayotgani, xorijiy davlatda o‘qiyotgan ukasi universitet hovlisida yurganini ko‘rsatishib, agar ayblov xulosasiga qo‘l qo‘yib bermasa, farzandlari va ukasining hayotiga xavf ostida qolishini aytib tahdid qilishgan. Ya’ni unga aybiga iqror bo‘lishi uchun bosim o‘tkazilgan. Shunday holatda fuqaro jinoyatni men sodir etganman, deb qo‘l qo‘yib bersa-yu, ish sudga oshirilsa, bunday iqrornoma inobatga olinadimi?– JPKning 23-moddasida ko‘zda tutilgan shubhali ko‘rsatmalar haqidagi norma siz keltirgan misolga to‘la mos keladi. Ya’ni boshqa obektiv dalillar bo‘lmagan holatda birgina jabrlanuvchilarning ko‘rsatmasi bilan ayblanishi noto‘g‘ri deb o‘ylayman.Hattoki jinoyat huquqiga oid normativ-huquqiy hujjatlarda shunday narsa borki, hattoki shaxs sodir etgan jinoyatini bo‘yniga olib, ariza bilan murojaat qilsa ham, uning arizasi boshqa obektiv dalillar bilan isbotlanmasa, uni ayblash mumkin emas.Siz aytgan masalaga keladigan bo‘lsak, bunday bosim ostida ayblovga qo‘l qo‘ydirib olinsa, bu albatta dalillarni soxtalashtirishga zamin yaratadi. Agar JPKning 23-moddasi yaxshi ishlasa, bu kabi isbotini topmagan dalillar nomaqbul, ya’ni insonni ayblash uchun yetarli emas, deb topishga kafolat bo‘ladi. Shuning uchun ham so‘roq va tergov jarayonlarida inson omilini yo‘qotish, jarayon videofiksatsiya qilib boriladigan bo‘lsa, siz aytayotgan holatlar bo‘lmaydi.– JPKning 23-moddasi qanday ishlashi ko‘p jihatdan sudyalarga bog‘liq bo‘lib qolyapti. Mana shunday holatda sudya ham bu dalillarni nomaqbul deb topadimi?– Yana bir narsa borki, oqlov hukmlarini bir olib ko‘ring. Ularning hammasida ushbu modda ishlab turibdi. Aksariyatida hukmlar JPKning 23-moddasiga asoslanib chiqarilgan.Zafar Usmonov:– Ciz aytayotgan holatlarning hozirgi kunda bo‘lishi qiyin. Ammo ommaviy axborot vositalari, telefonga olish holatlari bor. Bugungi kunda mana shu qonunlar yaxshi ishlagani sababli siz keltirgan misollar kamayib bormoqda.– Konstitutsiyaning 26-moddasiga kiritilayotgan o‘zgartirishlardan biri – shaxs o‘ziga va yaqin qarindoshlariga qarshi guvohlik berishga majbur emasligi belgilanmoqda. Ayni paytda shaxs yaqin qarindoshlariga qarshi guvohlik berishi mumkinmi?Ilyos Yusupov:– Mumkin, ammo buni o‘zi xohlashi kerak. JPKda shunday tartib belgilanganki, sud ushbu shaxsni so‘roq qilishdan avval undan so‘raydi: siz ko‘rsatma berishni istaysizmi? Agar u ko‘rsatma berishni xohlamasa, sud undan ko‘rsatma olishga haqqi yo‘q.– Ozodlikdan mahrum etilgan shaxslarning huquqlarini himoya qilish hamisha qiyin bo‘lib kelgan. Chunki ular panjara ortida. Hamma ham u yoqqa kira olmaydi. Advokatlarning kirishi borasida ham qator muammolar uchrab turadi. Konstitutsiyaga kiritilayotgan o‘zgartirishlardan biri shunga aloqador. Sizningcha, bu sohadagi muammolarga chek qo‘ya oladimi?– 15 avgust kuni hukumat qarori chiqdi. Jazoni ijro etish muassasalaridagi barcha xodimlarni bodikameralar bilan ta’minlash haqida. Ya’ni ishga kelganidan tortib, ketguniga qadar bodikamerasi doimo yoqiq bo‘lishi kerak. Faqatgina shaxsiy ehtiyojlarini qondirish vaqtida o‘chirilishi mumkin. Lekin qolgan barcha holatda u yoqiq bo‘lishi shart deb belgilangan.Bu nima beradi? Bu albatta o‘sha jazoni ijro etish muassasasida saqlanayotgan mahbuslarga nisbatan biror bir noinsoniy xatti-harakatlar sodir etilishining oldini olishga yordam beradi. O‘ylaymanki, bunday noxush harakatlar jazoni ijro etish muassasasida bo‘lmaydi.Jamshid Niyozov suhbatlashdi.
Tasvirchi va montaj ustasi: Muhiddin Qurbonov."
https://kun.uz/uz/news/2022/09/14/andijonda-erkak-qaynonasi-turmush-ortogi-va-qayniukasini-pichoqladi,2022-12-01 20:23:30.081053,"Qayd etilishicha, 12 sentabr soat 22:00 larda Izboskan tumani, «To‘rtko‘l» MFY, Oltin vodiy ko‘chasida yashovchi S.U. Izboskan tumani IIB navbatchilik qismining «102» qisqa raqamiga qo‘ng‘iroq qilib, qo‘shnisining xonadonidan janjal ovozini eshitib, u yerga chiqqanligi, u yerda xonadon egasi R.M. va uning qizi Sh.R. qonga belangan holda yotganligi haqida xabar bergan.Olib borilgan tezkor-tergov harakatlari davomida aniqlanishicha, joriy yil 12 sentabr kuni fuqaro A.A. oilaviy kelishmovchiliklar tufayli onasining uyida yashab kelayotgan turmush o‘rtog‘i Sh.R. va 2021 yilda tug‘ilgan farzandi bilan ko‘rishish maqsadida borib, farzandini ko‘rishga qarshilik qilganligi uchun qaynonasi M.R. hamda turmush o‘rtog‘i Sh.R. bilan janjallashib qolgan.So‘ngra u yerdan chiqib, o‘zi vaqtincha ishlayotgan, uncha uzoq bo‘lmagan hududda joylashgan somsaxonaga borib, u yerdan o‘zi bilan xo‘jalik pichog‘ini olib kelib, qaynonasi va turmush o‘rtog‘i bilan janjalni davom ettirgan. Qaynonasi M.R. turmush o‘rtog‘i Sh.R. va keyinchalik janjalga aralashgan qayniukasi X.R. larga xo‘jalik pichog‘i bilan jarohat yetkazib, voqea joyidan yashiringan. A.A. tomonidan  yetkazilgan  tan jarohatlari sababli M.R. va Sh.R. hodisa joyining o‘zida vafot etgan.Chaqiruv bo‘yicha yetib kelgan tez tibbiy yordam shifokorlari tomonidan voyaga yetmagan X.R. tuman markaziy kasalxonasiga olib borilgan va shifokorlar tomonidan barcha tibbiy muolajalar amalga oshirilgan.Mazkur holat yuzasidan viloyat prokuraturasi tomonidan A.A.ga nisbatan O‘zbekiston Respublikasi Jinoyat kodeksining 97-moddasi 2-qismi «a» bandi bilan jinoyat ishi qo‘zg‘atilib, u JPKning 221-moddasi tartibida ushlandi. Jinoyat ishining tergov harakatlari viloyat prokuraturasi o‘ta og‘ir jinoyatlarni tergov qilish bo‘limi tomonidan olib borilmoqda."
https://kun.uz/uz/news/2022/09/14/kunuz-iqtisodiyot-huquq-va-xalqaro-maydondagi-mavzular-boyicha-tahlilchilar-va-tajribali-jurnalistlarni-ishga-taklif-qiladi,2022-12-01 20:23:31.486457,"Iqtisod yo‘nalishida nomzodlardan mamlakat iqtisodiyoti va moliya olamidagi yangiliklarni tahlil qilib maqola va materiallar tayyorlash, soha mutaxassislari bilan eksklyuziv intervyular uyushtira olish talab etiladi.Huquq sohasi bo‘yicha nomzodlar milliy qonunchilik va xalqaro huquqdan xabardor bo‘lishi, jamiyatda yuz berayotgan voqea-hodisalarning huquqiy yechimini tahlil qila olishi, yangi qabul qilinayotgan hujjatlarni xalqchil tilda ommaga tushuntirib bera olishi zarur.Bizga xalqaro masalalar bo‘yicha mutaxassis ham kerak. U xorijiy mavzular, xalqaro diplomatiya va tashqi siyosatni doimiy kuzatib borishi, turli nizo va tortishuvlarning o‘tmishi va bugunini sharhlay olishi, shu kabi mavzularda suhbatlar qila olishi lozim.Tanlovdan muvaffaqiyatli o‘tganlarga: Yuqorida qo‘yilgan talablarga javob oladigan malakali mutaxassislarni Kun.uz'da kutamiz.O‘zingiz haqingizda bitilgan qisqa tarjimayi hol va ehtimol jurnalistikada qilgan ishlaringizni quyidagi manzilga yuboring:Anketa to‘ldirish: forms.gle/kcZGbQgzMXGENEBn9"
https://kun.uz/uz/news/2022/09/14/samarqandda-uzbekneftgaz-brendi-ostida-ayoqshlar-istemolchilarga-avtobenzin-va-gtl-yonilgisini-yetkazib-berish-xizmatini-ham-yolga-qoydi,2022-12-01 20:23:33.104175,"Samarqanddagi «O‘zbekneftgaz» brendi ostida AYoQShlarda iste’molchilar uchun yana bir qulaylik yaratildi. Shanhay hamkorlik tashkilotining navbatdagi yig‘ilishi arafasida «UNG Petro» korxonasi iste’molchilarga neft mahsulotlari yetkazib berish xizmatini ishga tushirdi.AYoQShda avtomobillarga yonilg‘i quyishdan tashqari ularga texnik xizmat ham ko‘rsatiladi. Shuningdek, avtomobillarda texnik ta’mirlash ishlarini o‘tkazish, motor moylarini almashtirish va shu kabi xizmatlar yo‘lga qo‘yilgan.Aynan yirik tadbir arafasida «O‘zbekneftgaz» AJ Boshqaruv raisi Mehriddin Abdullayev boshchiligida «Ishchi guruh» tashkil qilingan bo‘lib, uzluksiz xizmat ko‘rsatish hamda iste’molchilarni va shu bilan bir qatorda tadbirda xizmat ko‘rsatayotgan avtomashinalar, maxsus transportlarni yoqilg‘i bilan ta’minlash choralari ko‘rilgan.AYoQShlarda avtomobil ehtiyot qismlari do‘koni, mijozlar uchun xizmat ko‘rsatuvchi oziq-ovqat va fast-fud shoxobchalari hamda kofe va salqin ichimliklar savdosi ham tashkil qilingan.Ta’kidlash kerakki, «UNG Petro» shoxobchalarida elektromobillarni tezkor zaryadlash qurilmasi ham o‘rnatilgan bo‘lib, elektromobillarga uzluksiz xizmat ko‘rsatilmoqda.Ma’lumot uchun, Vazirlar Mahkamasining 2019 yil 19 fevraldagi 143-sonli «O‘zbekneftgaz» AJ samaradorligini oshirishga doir ustuvor chora-tadbirlar to‘g‘risida»gi qaroriga muvofiq, avtomobillarga yonilg‘i quyish stansiyalari tarmog‘ini birlashtiruvchi boshqaruv kompaniyasi sifatida va «UNG» milliy brendi asosida xizmat ko‘rsatuvchi «UNG Petro» korxonasi tashkil etilgandi. Respublika bo‘ylab 100 ga yaqin stansiya korxona tarkibiga kiritilgan.Eslatib o‘tamiz, «UNG Petro» AYoQSh tarmog‘ida onlayn to‘lov qilish va keshbek olish imkoni joriy qilingan.«O‘zbekneftgaz» AJ Matbuot xizmati Ⓣ"
https://kun.uz/uz/news/2022/09/13/reportaj-chilonzor-kochasida-tamirlash-ishlari-yakunlandi,2022-12-01 20:23:35.578482,"Toshkent shahri Chilonzor tumanidagi Chilonzor ko‘chasining 650 metrlik qismida (Gagarin xiyobonidan Muqimiy ko‘chasigacha) yo‘l ta’mirlash ishlari yakuniga yetdi.Bir oydan ortiq davom etgan rekonstruksiyadan keyin bugun, 13 sentabr kuni yo‘l bitgani munosabati bilan bayramona tadbir o‘tkazildi. Tadbirda tuman hokimi, prokurori, ichki ishlar xodimlari va aholi vakillari ishtirok etdi.Tumanning yangi hokimi Saidqahhor Xolxo‘jayevning ta’kidlashicha, ko‘chadagi ayrim infratuzilma nuqsonlarini bartaraf etish ishlari davom ettiriladi.“Bugungi yo‘l avtomobillarga tezroq qulaylik yaratish va tirbandliklarning oldini olish maqsadida ochildi. Hozir fuqarolar ayrim kamchiliklar, e’tibor qaratishimiz lozim bo‘lgan narsalarni aytib o‘tmoqda. Har bittasini hisobga olgan holda, kamchiliklarini bartaraf etib, odamlarga qulaylik yaratish choralari ko‘riladi.Mana hozir eski avtobus bekatini tiklab berishni, yerosti yo‘llarida chakki oqqan holatlarni aytishdi. Bularning hammasini bartaraf etganimizdan keyin, natijasini ko‘rib xursand bo‘lishadi, deb o‘ylayman.Men bu yerda hali yangi hokimman, mendagi bor ma’lumotlarga ko‘ra, zarar yetkazilgan daraxtlar ildizlariga kerakli o‘g‘itlar berilib, hayoti saqlab qolindi. Bundan keyin yashab qolishiga umidvormiz”, – deydi tuman hokimi.Mahalliy aholi vakillari bu ko‘chadagi avtomobil yo‘lida garchi chuqurlar ko‘p bo‘lmasa-da, yo‘l yuzasi juda notekis bo‘lgani, ta’mirdan keyin yangi asfalt qoplamasi bilan yo‘l ravon bo‘lganini aytishdi.Eslatib o‘tamiz, Chilonzor ko‘chasi ta’mirlash ishlari sabab iyul oyi oxirida yopilgan edi. O‘shanda shahar aholisi jami 4 qatorlik bu yo‘l yana ham kengaytirilishidan bexabar edi. Bu kengaytirish oqibatida ko‘cha yuzidagi yuzdan ortiq ko‘p yillik daraxtning ildiziga ziyon yetkazilgani 6 avgustga kelib rezonansga sabab bo‘ldi.Voqea ortidan tuman hokimi Shavkat Mavlonov va prokurori Izzat Bozorov lavozimidan ozod etilib, poytaxt hokimi Jahongir Ortiqxo‘jayev va prokurori Ulug‘bek Qosimovga qattiq hayfsan berilgandi. Loyiha qayta ko‘rib chiqilib, yo‘l kengaytirilmaydigan bo‘ldi.22 avgustda Chilonzorga yangi hokim, prokuror va ichki ishlar boshlig‘i tayinlandi.8 sentabrga kelib, yana shu Chilonzor ko‘chasida quruvchi tashkilot to‘g‘ridan to‘g‘ri taqiqqa qaramay, 58 tup daraxtni kesib tashladi."
https://kun.uz/uz/news/2022/09/13/ziffler-ozbekistonda-ilk-rasmiy-shourumini-ochdi,2022-12-01 20:23:37.690380,"ZIFFLER 7 yildirki yurtimiz aholisiga sifatli va aqlli maishiy texnika mahsulotlari yetkazib berishni o‘z zimmasiga olgan. Yangi shourumda so‘nggi rusumdagi ana shunday maishiy texnikalar namoyish etildi.Kompaniya tomonidan Italiya, Xitoy, Turkiya kabi mamlakatlardan keltirilayotgan maishiy texnikalar bugun har bir oila a’zosi uchun qadrli buyumga aylangan. ZIFFLER oilalarning qadrdoniga aylanishiga sabab uning aqlli texnikalarida. Inson salomatligi haqida qayg‘uradigan, o‘z vaqti va energiyasini samarali ishlatishni istaydigan texnikani hali uchratmaganlar uchun ZIFFLER munosib tavsiyadir.Televizorlar, kir yuvish mashinalari, gaz plitalari, idish yuvish mashinalari, dudbo‘ronlar, konditsioner, oshxona uchun kerakli maishiy texnikalar – barchasi o‘z egasining xohishlarini his qilgan holda ishlaydi.ZIFFLER  mahsulotlariga 3 yilgacha kafolat beradi, xizmat ko‘rsatish markazlari esa mijozlar uchun doim yordamga shay. Xaridor uchun zamonaviy texnikalarning hamyonbop narxlari yoqishi tabiiy. Shourumda istalgan turdagi maishiy texnikalar bilan tanishib, munosib xarid va tejamkorlikka erishing.Ma’lumot uchun telefon: +998 99 337 1111Veb sayt: ziffler.comTelegram: t.me/zifflergroupInstagram: instagram.com/ziffleruzFacebook: facebook.com/ziffleruzbekistanReklama huquqi asosida"
https://kun.uz/uz/news/2022/09/13/gulnora-karimovaning-13-mlrd-dollarlik-aktivlari-hisobiga-1400-ta-maktab-qurish-mumkin-adliya-vaziri-orinbosari,2022-12-01 20:23:39.206126,"Gulnora Karimova va u boshchiligidagi uyushgan guruhning Shveytsariyada joylashgan aktivlardan tashqari boshqa xorijiy davlatlardan ham jinoiy aktivlarini qaytarish bo‘yicha ishlar olib borilmoqda. Bu haqda Adliya vaziri o‘rinbosari  Muzraf Ikromov ma’lum qildi.Jinoiy aktivlarning umumiy qiymati qariyb 1,3 mlrd AQSh dollarini tashkil etadi. Adliya vaziri o‘rinbosari fikricha, mazkur pullar 14,3 trillion so‘mni tashkil etib, ularning hisobiga 1400 tadan ortiq maktab qursa bo‘ladi.Fransiya RespublikasiFransiya Respublikasidan 2020 va 2021 yillarda taqriban jinoiy uyushgan guruh a’zolariga tegishli ko‘chmas mulklarni (Parij shahri yaqinidagi 2 ta qasrlar) sotilishi natijasida 20 million AQSh dollariga teng pul mablag‘lari O‘zbekistonga qaytarildi.Belgiya QirolligiBelgiya Qirolligida ham jinoiy uyushgan guruhga tegishli bo‘lgan aktivlar joylashgan. Ularni qaytarish maqsadida, O‘zbekiston Respublikasi mutasaddi tashkilotlari hamda Belgiya huquqni muhofaza qiluvchi organlari o‘rtasida hamkorlik yo‘lga qo‘yilgan.Belgiyada tergov jarayoni tugamagani sababli (tergov siri), ushbu aktivlar haqida ko‘p ma’lumot oshkor qilish imkoniyati mavjud emas.Buyuk BritaniyaBuyuk Britaniyada Gulnora Karimova va uning sheriklariga tegishli bo‘lgan 10 million funt sterling miqdoridagi mablag‘lar va 3 ta ko‘chmas mulkning taqdiri Londonning Oliy sudida ko‘rib chiqish jarayonida.
 
Latviya RespublikasiLatviya Respublikasida ham bir talay aktivlar mavjud. Latviya sud organlari tomonidan 2018 yili O‘zbekiston Respublikasida chiqarilgan hukmlar (Latviyada joylashgan aktivlarni O‘zbekiston daromadiga musodara qilish haqida) tan olingan. Aktivlar 15 million AQSh dollariga teng mablag‘lar, 850 unsiyaga (24,1 kg.) teng oltin sertifikatlari hamda Riga shahrida joylashgan madaniy-ko‘ngilochar majmuadan tashkil topgan.Qayd etilishicha, bu boradagi barcha ishlar ham osonlikcha amalga oshmayapti. Masalan, Latviyadagi yuqoridagi aktivlarni qaytarishda murakkabliklar yuzaga kelmoqda. Shunga qaramay, ushbu davlatdagi aktivlarni qaytarish bo‘yicha ishlar qat’iy izchillik bilan davom ettirilmoqda.
 
Rossiya Federatsiyasi2021 yil noyabr oyida Moskva shahrida joylashgan aktivlar (6 ta xonadon) O‘zbekiston daromadiga o‘tkazilishi haqida Moskva shahar sudining qarori chiqarilgan. Hozirgi paytda, ushbu ko‘chmas mulk obektlarini Rossiya sud ijrochilari tomonidan sotish jarayoni davom etmoqda. Sotish natijasida kelib tushgan pul mablag‘lari O‘zbekiston va Rossiya foydasiga teng ulushlarda bo‘linishi Moskva shahar sudining qarorida o‘z aksini topgan.Bundan tashqari, boshqa mamlakatlarda ham Gulnora Karimova va uning jinoiy sheriklari tomonidan noqonuniy orttirilgan va O‘zbekistondan olib chiqilgan aktivlarni qaytarish bo‘yicha ish olib borilmoqda. Jinoiy aktivlarning umumiy qiymati qariyb 1,3 mlrd AQSh dollarini tashkil etadi.Vazirlik baholariga ko‘ra, hozirgi kunga kelib, mazkur pullar 14,3 trillion so‘mni tashkil etadi va ularning hisobiga 1400 dan ortiq maktab qursa bo‘ladi.Bundan oldinroq Gulnora Karimovaning Shveytsariyada undirilishi lozim bo‘lgan aktivlari qiymati taqriban 686 million AQSh dollariga teng ekani xabar qilingandi.Hozirda shundan 131 mln dollari qaytarilmoqda va ta’lim hamda sog‘liqni saqlash sohalariga yo‘naltiriladi. Ushbu jarayonni nazorat qilish uchun xalqaro tashkilotlar, NNTlar, jurnalist va blogerlardan iborat kengash tuzilgan."
https://kun.uz/uz/news/2022/09/13/fargonada-bogcha-bolasi-suvga-chokishi-bunda-kim-aybdor,2022-12-01 20:23:40.803204,"Kun.uz muxbiri surishtiruvida ma’lum bo‘lishicha, O‘zbekiston tumani Qum mahallasida yashagan Muhammadakbar Abdupattoyev oilaning kenja farzandi bo‘lib, mash’um hodisa sodir bo‘lgan 21 iyul kuni uni bog‘chaga 11 yoshli opasi olib borgan, ammo bola u bilan uyga qaytgan. U qo‘shni bolalar bilan o‘ynash uchun uydan ko‘chaga chiqib ketgan va hovli orqasidagi soyga cho‘kib ketgan.Muhammadakbarning buvisi Hanifaxon Abduvaliyeva bog‘cha tarbiyachilarining mas’uliyatsizligi sabab nevarasidan ayrilganini aytadi.«Shu kuni nevaramni opasi bog‘chaga olib borganda, u yerda 5 nafar tarbiyachi o‘tirgan ekan. Ukasini tashlab chiqqanidan keyin tarbiyachilar nevaramga e’tibor bermagan. Opasiga ergashib ketayotgan bolani ko‘rgan tarbiyachi «ukangiz bog‘chada qolsin», deganida «opasi o‘zim bilan olib ketaveraman, bog‘chaga qaytib kirmayman», degan. Shu kuni tishimni davolatgani shifoxonaga ketgan edim. Uyda bo‘lganimda o‘zim bolani bog‘chaga qaytarib tashlab kelgan bo‘lardim. Uning bog‘chadan qaytib kelganini onasi ham bilmay qolgan. Hovlimiz orqasidan soy oqadi. O‘ynab borib, to‘lib-toshib oqayotgan soyga sirpanib oqib ketibdi», — deydi buvisi.Buvisining aytishicha, nevarasi avval ham bog‘cha hududidan tashqarida o‘ynab yurganida ovsinining kelini ko‘rib qolib, ichkariga tashlab chiqqan ekan.«Avval ham shunga o‘xshash holat bo‘lgan. Nevaralarim bilan Muhammadakbarni bog‘chaga tashlagani borganimda, opasi uni tarbiyachilarining oldiga olib bordi, lekin tarbiyachilar bolaga e’tibor berishmadi. Nevaram opasining orqasidan ergashib, yonimizga qaytib keldi.Men uning qo‘lidan tutib tarbiyachilarning oldiga olib bordim. Bolaga e’tibor bermayotganlarini aytib, koyib berdim. Ikki marta shunday holat yuz berdi. Uchinchi martasida esa baxtsiz hodisa bo‘ldi. Bog‘chaga olib borgan opasi buni keyinroq menga aytib berdi. O‘sha kuni tarbiyachilar telefon o‘ynab o‘tiravergan, nevaramga e’tiborsiz bo‘lishgan. Tarbiyachi degani bog‘cha eshigida bolani qabul qilib, qat’iy nazorat qilmaydimi? Ota-onasi farzandi dog‘ida tamom bo‘lishdi. Qo‘li ishga bormaydi hech birining. O‘g‘lim Muhammadakbar xatna to‘yi qilaman, deb hozirlik ko‘rayotgandi», — deydi marhumning buvisi.Qum mahallasi raisi Shavkat Ergashevga ko‘ra, soyga sirpanib cho‘kib ketgan bola oradan uch soat o‘tib Uchko‘prik tumani hududidan topilgan.«O‘sha kuni soat 9:00 lar chamasida qo‘ng‘iroq bo‘ldi, 4 yoshli bola soyga oqib ketgani haqida xabar qilishdi. Ishxona bilan soy orasi 500 metr chiqadi. Sobirjonsoy bo‘yiga zudlik bilan yetib keldim. Ko‘pchilik bo‘lib soyda qutqaruv ishlarini olib bordik.Soyda suv ko‘p ekan. Oradan 3 soat o‘tib suvni kamaytirishga muvaffaq bo‘ldik. Muhammadakbar Uchko‘prik tumanining Toshkonli guzar degan joyida suv bo‘linadigan dambaga ilinib qolgan ekan. Qidiruv ishlari 3 soatga yaqin davom etdi. Bolani topganimizda joni uzilib bo‘lgan edi», — deydi mahalla raisi.Biz Muhammadakbar qatnagan 23-DMTTda ham bo‘ldik.Shu muassasada ishlovchi tarbiyachi Sharifaxon Mo‘minova mash’um hodisa sodir bo‘lgan kuni Muhammadakbar Abdupattoyev bog‘chaga kirishni xohlamay, opasining ortidan ergashib ketib qolganini ta’kidladi.«21 iyul kuni ertalab Muhammadakbarni opasi bog‘chaga olib keldi. Men boshqa tarbiyalanuvchilarni nazorat ostida ushlab turgandim. Qo‘limda esa tarbiyalanuvchilardan biri bor edi.Muhammadakbarni olgani borsam, u opasi tomonga tisarildi. Shundan keyin opasining orqasidan yurib ketdi. Opa-ukaning orqasidan bordim. Bolani chaqirdim. Shunda opasi bola bog‘chaga kirishni xohlamayotganini aytdi. Shundan keyin bog‘chaga qaytib kirib ketdim. Oradan yarim soat o‘tgach, bo‘lgan voqea haqida eshitdim», — deydi bolaning tarbiyachisi.Farg‘ona viloyati Maktabgacha ta’lim boshqarmasi matbuot kotibi Fayzullo Sultonovning ma’lum qilishicha, bo‘lib o‘tgan hodisadan keyin 23-DMTT rahbari Mohira Sultonova lavozimidan ozod etilgan.«Ijtimoiy tarmoqlarda tarqalgan 23-DMTTda bo‘lib o‘tgan voqea bog‘cha hududida bo‘lmagan. Bolakay o‘zi yashaydigan xonadon orqasidan oqib o‘tuvchi soyda tushib ketgan. Haqiqatan ham bolani opasi bog‘chaga olib kelgan. Tarbiyachi bolani bog‘cha darvozasi qarshisida qabul qilib olgan. Biroq bola bog‘chada qolishni xohlamay, opasining ortidan ergashgan. Bolaning ortidan tarbiyachi chiqqan. Shunga qaramay, bolakay xarxasha qilib opasi bilan ketgan. Oradan bir soat vaqt o‘tib mana shunday holat yuz bergan.Surishtiruvimizga ko‘ra, o‘sha kuni bog‘chadan kirmay ketib qolgan bola o‘z uyiga borgan. Qarindoshlarining bolasi bilan ko‘chada o‘ynab yurib soyga borishgan va u soyga sirpanib tushib ketgan. Bu holatda albatta tarbiyachilarning ham ayb bor. Bola bog‘cha hududidan chiqib ketganidan keyin ota-onasiga qo‘ng‘iroq qilib, holatdan boxabar qilib qo‘yishmagan. Qolaversa, bolani olib kelgan opasi ham voyaga yetmagan 5-sinf o‘quvchisi. Holatdan keyin DMTT direktori lavozimidan ozod etildi», — deydi u. To‘g‘ri, tarbiyalanuvchi ta’lim muassasasidan chiqib ketgan. Baxtsiz hodisa esa tashkilot hududi tashqarisida bo‘lgan. Eng avvalo tarbiyachi har qanday holatda ham o‘z ishiga professional yondashib, bolani ovutib, muassasada olib qolishi kerak edi.Bosh prokuratura matbuot kotibi Hayot Shamsutdinovning ma’lum qilishicha, holat yuzasidan Jinoyat kodeksining 116-moddasi 3-qismi (Kasb yuzasidan o‘z vazifalarini lozim darajada bajarmaslik) hamda 167-moddasi 2-qismi «g» bandi (O‘zlashtirish yoki rastrata yo‘li bilan talon-toroj qilish) bilan jinoyat ishi qo‘zg‘atilgan.Qolaversa, DMTTning moliyaviy faoliyati o‘rganilganda, tarbiyalanuvchilar uchun sarflanishi lozim bo‘lgan 24,3 mln so‘mlik oziq-ovqat mahsulotlari talon-toroj qilingani ham aniqlangan. Bu holat yuzasidan ham tergovga qadar tekshiruv harakatlari olib borilmoqda.Sarvar Ziyayev, Kun.uz muxbiri
Montaj ustasi: Jahongir Aliboyev"
https://kun.uz/uz/news/2022/09/13/ozbek-kinosidan-bezgan-tomoshabin-yulduzli-avlod-va-ulgayish-alisher-uzoqov-bilan-suhbat,2022-12-01 20:23:42.335888,"– Alisher Uzoqov hozirda nimalar bilan mashg‘ul?– «Sevimli» telekanalida faoliyat yurityapman. Kuzatishlarimga ko‘ra, o‘zbek kinosi biroz jonlangandek nazarimda. Bunday xulosaga kelishimga sabab bir nechta katta loyihalar va sinov jarayonlarida ishtirok etish uchun takliflar bo‘ldi. Ularda ishtirok etdim. Shu bilan birga, doimiy izlanish va o‘qib-o‘rganish jarayonidamiz.– Yaqinda xorijdan keldingiz deb eshitdik...– To‘g‘ri, yaqinda qaytib keldim. Bilasizmi, uzoq yillardan beri qo‘shiq kuylamay qo‘ygandim. 4-5 ta ijod namunalarini tayyorlab qo‘ygandim, ammo ular ko‘nglimga o‘tirmagani uchun e’lon qilmagan edim. Fikrimcha, qo‘shiqda eng muhim narsa bu – so‘z. Shu safarga ketishdan oldin ko‘pgina adabiyotlarni izladim. Safarga bir hafta qolganida Sherzodbek ukamiz bilan ko‘rishib qoldim. Unga ketishimni, g‘oyam borligini, agar ishlarim o‘xshab qolsa, biror qo‘shiq suratga olish niyatida ekanimni aytdim. U ko‘nglimga ma’qul kelgan musiqani yozayotganda o‘qib turgan kitobimni yana bir varaqlagandim, izlagan misralarimni topdim. Bu – Haydar Sheroziyning g‘azali edi. Uni yaqin orada muxlislar e’tiboriga havola etamiz.– Siz haqingizda berilgan ta’riflarda 4-5 ta kasbning nomini uchratish mumkin. Qo‘shiqchi, aktyor, futbolchi, sharhlovchi... Bu «Ustoz ko‘rmagan shogird» iborasiga to‘g‘ri keladimi yoki «Yigit kishiga qirq hunar oz» maqoligami?– Qaysidir ma’noda ikkalasiga ham mos tushadi. Ammo ustozlarim bor. Mahmud aka Rashidov – san’atda o‘z yo‘limni topishimda katta hissa qo‘shgan inson. Valijon aka Umarov – teatrda menga ustozlik qilgan inson.– Men ma’naviy ustozni nazarda tutgandim.– Men ustozlarimdan kerakli tahsilni olib bo‘ldim. Bu yog‘iga o‘z-o‘zimga ustozlik qilaman desam ham bo‘ladi. Suratga tushgan filmlarim bor. Ammo ularning barchasi ham o‘zim istagandek chiqmagan. «Janob hech kim», «Hayotda», «Tundan tonggacha» kinolari o‘z talabimga javob bera oladi desam bo‘ladi.– Nima deb o‘ylaysiz, avvallari film va ssenariy tanlamasdan, suratga tushishga rozi bo‘lganingizning sababi nima? Moddiy manfaatmi?– Albatta, moddiy jihat ham e’tiborga olinadi. Lekin o‘sha davr uchun u kinolar ham yomon emas edi. O‘z davrida ularning tomoshabini ham ko‘p bo‘lgan. Eng asosiysi, o‘sha paytdagi kinolar bir tizimga tushgan va tomoshabin e’tiborini torta olgan edi. O‘sha muhitni ushlab qolish kerak edi nazarimda. To‘g‘ri, u filmlar kamchilikdan xoli bo‘lmagan. Ammo bunday paytlarda oqilona qaror qabul qilish kerak edi deb o‘ylayman.– O‘zingiz rol ijro etgan filmlarni tomosha qilib turasizmi?– Yo‘q, umuman ko‘rmayman. Hatto premeralarni ham boshidan oxirigacha kuzatmaganman. Kinodagi o‘zim o‘zimga yoqmasa kerak. Ammo o‘zimga yoqish uchun o‘ynamayman-ku. Kino faqat aktyorning ijrosiga bog‘liq emas. Bu yerda boshqa faktorlar ham bor.– Siz sermahsul ijod qilgan davrlarda birvarakayiga bir nechta iste’dodli aktyorlar yetishib chiqdi: Ulug‘bek, Farrux, Adiz. Hozir esa hech kim yo‘q. Bunga kim aybdor?– Hozir bunday aktyorlar yetishib chiqmayotganining sababini ta’limdagi uzilish deb bilaman. Siz sanagan aktyorlar Mannon Uyg‘ur nomidagi Toshkent davlat san’at oliygohida tahsil olishgan. U yerda avval muhit boshqacha edi. Biz o‘sha oliygohning so‘nggi qaldirg‘ochlari edik. Shundan keyin institut boshqa binoga ko‘chdi. Muhit o‘zgarishiga ehtimol shu ham sabab bo‘lgandir.– O‘zingizni qanday rollarga loyiq deb bilasiz?– Dunyodagi eng qiyin rolni o‘ynashga ham tayyorman. Menga jarayon qiziq. Katta loyihalardan umidim bor. Odamlar ko‘ra oladigan kino yaratilsa, jon deb rozi bo‘lar edim. Hozir e’tibor bersangiz, ko‘pchilik yosh aktyorlar qaysidir ma’noda bloger bo‘lib ketyapti. To‘g‘ri, hozir zamon shuni taqozo qilyapti. Masalan Rossiyada, Qozog‘istonda bu soha juda ham rivojlangan. Ammo ular madaniyatni blogerlarning qo‘liga topshirib qo‘ymagan. Bizda esa topshirib qo‘yishdi.Yuqoridagi sanab o‘tgan davlatlarimizda ham blogerlarni hamma kuzatadi, lekin ularning teatrlari bo‘shab qolmagan, kinosi rivojlanib boryapti, san’at ijtimoiy tarmoq bilan raqobatlasha olyapti.Hozir san’at oliygohini tamomlayotgan yosh ijodkorlar qayoqqa borsin? Teatrgami? Kinogami? Taklifning o‘zi yo‘q-ku. Nima qiladi? Telefonini oladi-da ijtimoiy tarmoqlarni boyitadi, san’atni emas. Ammo bu yerda asosiy aybdor ular emas. Ularni bir joyda to‘plab, biror katta loyihaga qo‘l ursa, gullab-yashnaydi. Lekin unday loyihalarning o‘zi yo‘q.– Shunday loyihalarni o‘zingiz tashkil qilsangiz-chi?– Bu juda qiyin masala. Birinchi navbatda mablag‘ga borib taqaladi. Shunga qaramasdan kuzatib boryapmiz, niyatimiz yo‘q emas. Nasib qilganida bu ham bo‘lib qolar. Hozirda ish o‘rganish, tajriba oshirish uchun yonimda yurishni so‘rab murojaat qiladigan shogirdlarim yo‘q emas.– Qo‘shiq ham kuylaysiz. Bu o‘z-o‘zini kashf qilishmi yoki cho‘qqiga intilish?– Bu kurashish degan bo‘lar edim. Oxirgi kuylagan qo‘shig‘im bu «O‘tgusidur» bo‘ldi. U insonni tafakkur qilishga, o‘tgan kuni haqida mushohada qilishga chorlaydi. Dastavval eshitganda bu qo‘shiqning so‘zlarini tushunmasligi mumkin. Ammo ikki-uch bor eshita boshlasa, unda fikrlash jarayoni oshadi.Qo‘shig‘imning tomoshabini hozirgi davr kliplari singari ko‘p emas. Menga mingta emas, bitta bo‘lsa ham yetadi. O‘sha bitta Haydar Sheroziyning satrlarini tushunib yetgan bo‘lsa bo‘ldi. Millionta odamni zaharlagandan ko‘ra, bitta odamning tafakkurini oshirishni ma’qul ko‘raman. Qo‘limdan boshqa narsa kelmaydi. Katta-katta filmlarni suratga olish uchun yig‘ib qo‘ygan mablag‘im yo‘q. Har uch oyda shunaqa kliplar olishga ham imkonim yo‘q.– 5-6 yil davomida ko‘p sohalarda o‘zingizni sinab ko‘rdingiz: qo‘shiq aytdingiz, xorijga chiqib, bir nechta kompaniyalarning yuziga aylandingiz, futbol sharhladingiz. Lekin hozir o‘zingiz aytayotgan yuqori darajali ma’naviy muhitga yetish uchun ekran qiyofasidan voz kechishingiz ham mumkin edi-ku.– Ba’zan oqimdan chetga chiqib, atrofni bir kuzatish ham juda katta foyda beradi. Shu yillar mobaynida menda shunaqa holat bo‘ldi. O‘zimning qayerga qarab ketayotganim, yo‘lim to‘g‘ri yoki noto‘g‘riligini aniqlab olishga imkonim bo‘ldi.– Siz orada futbol sharhlovchisi ham bo‘ldingiz. Qo‘pol qilib aytganda, aktyorlikda eshitmagan tanqidlarni ham shu jarayonda eshitgansiz adashmasam. Nega ketdingiz bu sohadan. Bu siz uchun emas ekanmi?– Hozirgacha futbol sharhiga qaytishimni so‘rashadi. Haligacha taklif qilishadi. Men bu sohadan sog‘ligim ko‘tarmagani uchun ketdim. Italiya A seriyasining o‘yini paytida mazam qochib, to‘g‘ri reanimatsiyaga tushgan paytim ham bo‘lgan. Men boshqa sharhlovchilar singari dam olib, atay shu o‘yinga tayyorgarlik ko‘rib kela olmasdim. Kunduzi syomkalar va boshqa tadbirlarda yurardik. Bundan tashqari, odamlar meni sharhlovchi emas, aktyor sifatida qabul qilib bo‘lishgan edi.Meni ko‘plar sharhlovchi sifatida qabul qila olmagan, lekin aktyorligim bu yerda ish bergan. Bir marta xorijiy mashhur insonlardan birini studiyaga olib kelib, sharhlovchilarni tanishtirishgan va o‘sha yerda men ham bor edim. “Bu oramizdagi yosh yigit endi ish boshladi, asli sohasi aktyor”, deb aytishganda, u: “Haqiqiy sharhlovchi aktyor bo‘lishi kerak. Sababi sharhlovchilarni tayyorlaydigan oliygoh yo‘q. Ular asosan san’at oliygohida tahsil oladi”, deb aytgan edi.Kinolarimni ko‘rmasam ham, sharhlarimni eshitar edim. Sharhlovchilikni o‘zim yaxshi ko‘rganim uchun qildim. Bu qo‘limdan kelishiga ishonganman va hozir ham ishonaman. To‘g‘ri, menda ham kamchiliklar yo‘q emas, chunki endi boshlagandim bu sohani. Hayrulla akam (Hamidov – tahr.) ham dastlab boshlaganlarida qancha gaplar eshitishgan. Davron (Fayziyev – tahr.) ham birdaniga Davron bo‘lmagan. Ular yillar davomida shakllanishdi. Nima bo‘lgan taqdirda ham sharhlovchilikka qaytishim qiyin.– Orada futbolda ham o‘zingizni sinab ko‘rdingiz. Nega?– Bu orzum edi. Menga imkoniyat berildi. Nega foydalanmasligim kerak? Men yoshligimdan qiziqqanman bunga. Futbolchi degan hujjatim ham bor. Bu kelajakdagi rejalarimga ham qaysidir ma’noda turtki bo‘lmoqda.Albatta, zo‘r o‘yinchi bo‘lganman deb ayta olmayman. Lekin mashg‘ulotlarga doim qatnashib turar edim. Klubimiz yopilib ketdi, meni hech kim transfer qilmadi va futbolni tark etdim. Klubim uchun ham meni tarkibga olish qaysidir ma’noda piar bo‘lgan desam bo‘ladi. Lekin bir mavsumda jamoam 11 ta gol urgan bo‘lsa, o‘shalarning bittasiga men mualliflik qilganman. Bu birinchi va oxirgi urgan golim bo‘lgan. Yana bir marta gol urganman, ammo uni hisoblashmagan. (kuladi)– Ma’murjon Uzoqovning avlodisiz. Siz o‘zingizda ana shu mas’uliyatni bajara olyapman deb o‘ylaysizmi?– Mening bobom singari ovozim yo‘q. Ular kabi qo‘shiq kuylay olmayman. Ular uchun eng to‘g‘ri qilgan ishim – qo‘shiqlarini qayta kuylamaganim deb bilaman. Kuylamayman ham. Kuylay olmaganman ham. Ammo o‘zbek musiqa san’atiga o‘zimni biroz hissamni qo‘shib kelmoqdaman.To‘liq suhbatni videoda tomosha qiling.Bobur Akmalov suhbatlashdi.
Tasvirchi va montaj ustasi – Muhiddin Nido.Kino, teatr va dublyajdagi oltin davrlar, Amerikadagi hayot — aktyor Behzod Muhammadkarimov bilan suhbat«Badiiy kengashlarda malakali kadrlar o‘tirganida, kinomiz bu darajaga kelib qolmagan bo‘lardi» — Nodirjon Abduvaliyev"
https://kun.uz/uz/news/2022/09/13/shveytsariyada-gulnora-karimovaning-jami-686-mln-dollarlik-noqonuniy-boyliklari-musodara-qilinadi,2022-12-01 20:23:45.525045,"Adliya vazirligida O‘zbekistonning ayrim fuqarolari tomonidan jinoiy yo‘l bilan orttirilgan va xorijiy davlatlarga olib chiqib ketilgan aktivlarni qaytarish yuzasidan amalga oshirilayotgan ishlar, xususan, joriy yilning 16 avgust kuni O‘zbekiston Respublikasi va Shveytsariya Konfederatsiyasi o‘rtasida imzolangan G. Karimovaga ilgari tegishli bo‘lgan aktivlarni qaytarishga qaratilgan Restitutsiyaga oid bitim bo‘yicha matbuot tadbiri bo‘lib o‘tmoqda.Unda ta’kidlanishicha, O‘zbekiston Respublikasi va Shveytsariya Konfederatsiyasi huquqni muhofaza qiluvchi organlarining tergov doirasidagi hamkorligi va birgalikdagi keng ko‘lamli sa’y-harakatlari natijasida Gulnora Karimova va uning boshchiligidagi uyushgan jinoiy guruh a’zolarining aktivlarini musodara qilish bo‘yicha ishlar Shveytsariya sud organlariga oshirilgan.Undirilishi lozim bo‘lgan jami summa davom etayotgan jinoiy ish jarayoniga bog‘liq bo‘ladi, lekin taqriban 686 million AQSh dollariga teng.Ushbu ishlar Shveytsariya sudlarida ko‘rib chiqilib, taqriban 336 million dollar uzil-kesil musodara qilingan. Shundan 131 mln dollari O‘zbekistonga qaytishi hal bo‘ldi, 205 mln dollar bo‘yicha esa yakuniga yetmoqda. Hozirgi kunda, qo‘shimcha taqriban 350 million dollar miqdoridagi mablag‘larni musodara qilish masalasi Shveytsariya sudlarida ko‘rib chiqilmoqda.«Joriy yilning 16 avgust kuni O‘zbekiston Respublikasi va Shveytsariya Konfederatsiyasi o‘rtasida «Shveytsariya Konfederatsiyasi hududida konfiskatsiya qilingan noqonuniy orttirilgan aktivlarni O‘zbekiston Respublikasi aholisining manfaatlarida qaytarish yo‘llari to‘g‘risida»gi bitim imzolandi.Ushbu bitimning tuzilishiga 2 yil davomida O‘zbekiston Respublikasining Adliya vazirligi va vakolatli idoralari hamda Shveytsariyaning Tashqi ishlar vazirligi va manfaatdor vazirliklari bilan BMT ishtirokidagi samarali hamkorlik, shuningdek, puxta amalga oshirilgan ishlar va bir necha davralardan iborat muzokaralar bo‘lib o‘tdi.Mazkur bitim noqonuniy orttirilgan taqriban 131 mln AQSh dollariga teng aktivlarni O‘zbekistonga qaytarishni, qaytarishning asosiy prinsiplari, mexanizm va maqsadlarini belgilaydi.Xususan, mablag‘larni qaytarish Birlashgan millatlar Tashkilotining Uzbekistan Vision 2030 Fondi deb nomlangan ko‘p sheriklik trast jamg‘armasi orqali amalga oshiriladi», deyiladi Adliya vazirligi matbuot kotibining telegramdagi xabarida.Qaytarilayotgan mablag‘lar pirovardida ijtimoiy sohaga yo‘naltirilishi, asosan sog‘liqni saqlash va ta’lim sohalarini rivojlantirishga ishlatilishi rejalashtirilmoqda."
https://kun.uz/uz/news/2022/09/12/toshkentda-daraxtga-kelib-urilgan-cobalt-haydovchisi-vafot-etdi,2022-12-01 20:23:46.909080,"Toshkent shahrining Yashnobod tumanida odam o‘limi bilan yakun topgan yo‘l-transport hodisasi sodir bo‘ldi.Poytaxt IIBB xabariga ko‘ra, 2022 yil 12 sentabr kuni soat taxminan 09:00 larda Yashnobod tumani Ohangaron ko‘chasida, 1978 yilda tug‘ilgan haydovchi M.R. ishonchnoma asosida Cobalt rusumli avtomashinada harakatlanib ketayotgan bo‘lgan.Dastlabki ma’lumotga ko‘ra, shu vaqtda uning sog‘ligi yomonlashgan. Haydovchi rul boshqaruvini yo‘qotgan va qarama-qarshi yo‘llarni ajratib turuvchi ko‘kalamzorlashtirilgan maydonchadagi daraxt bilan to‘qnashuv sodir etgan.Ko‘rsatilgan tibbiy yordamlarga qaramay, avtomashina haydovchisi voqea joyida vafot etgan. Mazkur holat yuzasidan Toshkent shahar IIBB Tergov boshqarmasi tomonidan tergovga qadar tekshiruv o‘tkazilmoqda."
https://kun.uz/uz/news/2022/09/11/sirdaryoda-3-ming-dollar-evaziga-fuqaroga-toshkentdagi-institutning-qarshi-filiali-diplomini-olib-bermoqchi-bolgan-shaxslar-ushlandi,2022-12-01 20:23:48.352751,"Bosh prokuratura huzuridagi departamentning xabar berishicha, departamentning Boyovut tuman bo‘limi tomonidan tezkor tadbir o‘tkazilgan.Tadbirda, fuqarolar T.N. va D.N. fuqaro H.ga yuqori lavozimlarda ishlovchi tanishlari yordamida Toshkent irrigatsiya va qishloq xo‘jaligini mexanizatsiyalash muhandislari institutining Qarshi filialini tugatgani to‘g‘risida diplom olib berishi evaziga 3 000 dollar olgan vaqtida ashyoviy dalillar bilan ushlangan.Qayd etilishicha, mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishi qo‘zg‘atilib, tergov harakatlari o‘tkazilmoqda.Avvalroq, Samarqand davlat arxitektura-qurilish instituti bo‘lim boshlig‘i fuqaroni o‘qishga kiritishini aytib, evaziga 5 ming dollar olayotganda qo‘lga olingandi."
https://kun.uz/uz/news/2022/09/11/surxondaryoda-ypx-xodimiga-2-ming-dollar-pora-bermoqchi-bolgan-haydovchilar-ushlandi,2022-12-01 20:23:49.784044,"Surxondaryo viloyati IIB axborot xizmatining xabar berishicha, Uzun tumanida yashovchi haydovchi va uning sherigiga tegishli mashinalar muddati o‘tgan qarzdorlik borligi sabab YPX xodimi tomonidan jarima maydonchasiga joylangan.Shundan so‘ng haydovchilar har ikkala mashinani jarima maydonchasidan olib chiqib ketish evaziga YPX xodimlariga har bir mashina uchun 1000 dollardan pul taklif qilgan. Haydovchilarning maqsadi mashinaga ortilgan dorivor kovrak urug‘larini tezroq manzilga yetkazish bo‘lgan.YPX xodimining bildirgisiga asosan prokuratura departamenti Denov tumani bo‘limi va viloyat IIB xodimlari ishtirokida tezkor tadbir o‘tkazilgan. Tadbirda haydovchilar YPX xodimiga ikkita mashinani jarima maydonchasidan olib chiqish evaziga 15 million so‘m berayotganda ashyoviy dalillar bilan ushlangan.Qayd etilishicha, mazkur holat yuzasidan Jinoyat kodeksining 211-moddasi 1-qismi bilan jinoyat ishi qo‘zg‘atilib, tergov harakatlari olib borilmoqda.Avvalroq, Sirdaryo viloyatida aniqlangan moliyaviy kamchiliklar bo‘yicha chora ko‘rmaslik uchun IIB JQB xodimiga pora bermoqchi bo‘lgan «Sirdaryo ko‘priklardan foydalanish» DUKning sobiq rahbar ushlangandi."
https://kun.uz/uz/news/2022/09/11/toshkent-xalqaro-aeroportida-ozarboyjon-fuqarosi-pora-bilan-ushlandi,2022-12-01 20:23:51.216382,"Toshkent xalqaro aeroporti uchib ketish zalida Ozarboyjon fuqarosi pora berayotgan vaqtida ushlandi. Bu haqda IIV Transport va turizm obektlarida xavfsizlikni ta’minlash departamenti xabar berdi.6 sentabr kuni Toshkent xalqaro aeroporti uchib ketish zalida profilaktik chora tadbirlar olib borilgan. Jarayon davomida Toshkent–Boku yo‘nalishida yo‘lovchilarni ro‘yxatga olish ustunining oldida Ozarboyjon fuqarosi — Toshkent shahri Yakkasaroy tumanida yashovchi 60 yoshli M.Z. otryad xodimi safdor R.Yakubovning bir necha marta ogohlantirishiga qaramasdan, ro‘yxatdan o‘tayotgan yo‘lovchilarning tinchini buzgan.Ular orqali polietilen paketlarga 4 blokdan jami 12 blok «Heets» elektron tamaki mahsulotlarini Ozarboyjonga yuborish bilan muntazam ravishda shug‘ullanib kelayotgani va bu harakati bilan aviatsiya xavfsizligining ichki tartiblarini buzib, ro‘yxatga olish ishlari bilan shug‘ullanuvchi aeroport ishchi xodimlarining e’tirozlariga sabab bo‘layotgani aniqlangan hamda 12 blok elektron tamaki mahsulotlari hujjatlashtirib olingan.Mazkur holat yuzasidan olib borilgan surishtiruv ishlari jarayonida M.Z. kelgusida har bir Toshkent–Boku reysiga elektron tamaki mahsulotlarini jo‘natish uchun sharoit yaratib berish, to‘siqlarsiz aeroport hududiga kirish, unga nisbatan 6 sentabr kuni to‘plangan hujjatlar bo‘yicha chora ko‘rmaslik hamda olib qo‘yilgan 12 blok tamaki mahsulotlarini qaytarib berish uchun 200 dollar pulni pora tariqasida Toshkent shahri aeroportlarida XTB TeQKB xodimiga berishni, keyinchalik har oyda 200 dollardan berib kelishini ma’lum qilgan.7 sentabr kuni o‘tkazilgan tezkor tadbir davomida M.Z. Toshkent shahri aeroportlarida XTB TeQKB xodimiga xizmat xonasida 200 dollar pulni pora tariqasida bergan vaqtida Toshkent Aviatsiya transport prokuraturasi va IIV ShXBB Transportda XTBB xodimlari bilan hamkorlikda ushlangan. Holat yuzasidan M.Z.ga nisbatan Jinoyat kodeksining 211-moddasi 1-qismi bilan jinoyat ishi qo‘zg‘atildi."
https://kun.uz/uz/news/2022/09/11/toshkent-viloyatida-ayol-tanishining-videolarini-tarqatmaslik-uchun-10-ming-dollar-soragan-shaxs-ushlandi,2022-12-01 20:23:52.618504,"Toshkent viloyatida ayolning foto va videolarini ijtimoiy tarmoqda tarqatib, sharmanda qilmaslik evaziga undan 10 ming dollari talab qilgan shaxs daliliy ashyo bilan ushlandi. Bu haqda viloyat ichki ishlar bosh boshqarmasi xabar bermoqda.Ma’lum bo‘lishicha, 15 avgust kunidan boshlab noma’lum fuqaro 1992 yilda tug‘ilgan M.X. (Parkent tumanida yashovchi ayol)ga Telegram orqali xabar yozib, agar 10 ming dollar bermasa, uni giyohvand modda sotuvchi ayol sifatida tasvirlab, foto va videolar tarqatishi, qamatish va oilasini buzib, sharmanda qilish bilan tahdid qilib kelgan.Mazkur holat yuzasidan olib borilgan surishtiruv davomida tezkor xodimlar tomonidan noma’lum fuqarolarning shaxsi aniqlangan va tezkor tadbirda u ayoldan talab qilingan 10 ming dollarni olgan vaqtida ushlangan.Hozirda mazkur holat yuzasidan Jinoyat kodeksining 165-moddasi 2-qismi bilan jinoyat ishi qo‘zg‘atilib, tergov harakatlari olib borilmoqda."
https://kun.uz/uz/news/2022/09/11/yangi-darsliklar-borasida-ikki-yillik-mehnat-puchga-chiqmasligi-kerak-rtm-direktori-bilan-suhbat,2022-12-01 20:23:54.219397,"Kun.uz maktab darsliklari yaratilishi, sohaga joriy etilayotgan yangi texnologiyalar bo‘yicha Respublika ta’lim markazi direktori Shuhrat Sattorov bilan suhbat uyushtirdi.– Prezidentning 2020 yildagi tegishli farmoniga ko‘ra, maktab darsliklarini chop etish Respublika ta’lim markazi zimmasiga yuklatilgan. Bizga maktab darsliklari yaratilishi borasida, ularning formatlari haqida aytib bersangiz.– 2020 yildan shu dargohda ish boshladim. Oldimizga maktab ta’limining mazmunini yangilash topshirig‘i qo‘yildi. Shundan so‘ng ko‘p izlandik. Bugungi kunda ta’lim mazmunini nimalar tashkil qiladi, xorijiy davlatlarniki biznikidan qanday farqlanadi, degan masalani ko‘tardik. O‘rganishlar shuni ko‘rsatdiki, butun dunyoda o‘quvchilarni hayotga tayyorlash tendensiyasi davom etayotgan ekan.Bu yerda ikkita omil bor: birinchisi, o‘quvchining sinfxonadagi mustaqil faoliyatini qo‘llab-quvvatlash, ya’ni o‘qituvchi sinfxonadagi yagona hokim emas, balki o‘quvchini yo‘naltirib turuvchi, xolos. Shunga ko‘ra, yigirmaga yaqin jihatlarni saralab oldik: ijodiy va kreativ, nostandart fikrlash kabi.Ikkinchisi — individual qiziqishlarga asoslangan ta’limni yo‘lga qo‘yish. Bu o‘quvchining qiziqishlarini hisobga olgan holda unga ta’lim berish. Davlat ta’lim standartlarida har bir fanning oldiga maqsad qo‘yiladi. Eng katta yutug‘imiz ham shu deb o‘ylayman. Milliy o‘quv dasturida har bir fanning konsepsiyasi mavjud. Shu konsepsiyada har bir fanning oldiga maqsad qo‘yib chiqildi. Shunga ko‘ra, o‘qituvchi dars o‘tayotganda davlat ta’lim standartlari bilan ishlashi kerakligi belgilandi.Bu vazifani bajarish avvalida darsliklarni qanday tayyorlash borasida juda o‘ylandim. Nashriyotlar ochiqchasiga darslik tayyorlash salohiyatiga ega emasmiz deyishdi. Buning eng katta sababi – mualliflar maktabi keksayib qolganida edi. Yillar davomida bu tizimda shogird tayyorlanmagan. Yosh mualliflar maktabiga ehtiyoj borligini sezdik.Hozirgi kunda bitta milliy o‘quv dasturini yaratish uchun 246 nafar mahalliy ekspertlar qatnashdi. 20 dan ortiq xalqaro ekspertlar bilan ishlayapmiz. Bugun 350 dan ortiq o‘qituvchi, metodist, olimlar va xalqaro ekspertlardan iborat mualliflar maktabi shakllandi.Mualliflarimizning o‘rtacha yoshi 40–45 atrofida. Darsliklar 17 yil avval yangilangan ekan. Format masalasi ham xuddi shunaqa.Format masalasini oladigan bo‘lsak, ko‘plab mamlakatlardan darsliklarni olib keltirdik. Xalqaro ekspertlar fikrini o‘rgandik. Masalan, yangi joriy etilgan «Tabiiy fanlar» darsligini olaylik. Bu darslikni tayyorlashda bevosita taqrizchi sifatida ishtirok etgan ekspertimiz tabiiy fanlar yo‘nalishida Oksford nashriyotining muallifi hisoblanadi. U kishi bizga darslikning mazmun-mohiyatidan tashqari dizayni va formati bo‘yicha ham doimiy tavsiyalar berib kelgan. Butun dunyoda darsliklar mana shu formatda nashr etiladi. Bu o‘quvchi uchun qulay. Bu sumkaga sig‘masligi, ko‘tarib yurishga noqulay bo‘lishi mumkin albatta.— Kitob javoniga ham sig‘mas ekan. Aslida kitob javonda ham turmasligi, o‘qilishi kerak. Shaxsan fikrimni aytadigan bo‘lsam, kitobni varoqlab ko‘rdim. Illyustratsiyaga juda boy. Rangli va avvalgilardan farqli o‘laroq, boshqacha dizaynda chop etilayotgan ekan. Demak, bu butun dunyo standartiga mos format, shundaymi? Kitoblarning standarti masalasiga kelsak, yirik formatda chiqarishga nima sabab bo‘ldi?— Bu yerda asosiy sabab bu kitob o‘quvchi uchun qiziq va jozibali tuyulishi kerak. Avvalgi daftar shaklidagi darsliklarda yozuv va tasvirlar kichrayib ketgan. Bugungi bolalarni bu shakldagi tasvir va illyustratsiyalar bilan ushlab tura olmaysiz. Ular aqlli texnologiyalar va vizual dunyoda yashayotgan bolalar. Agar darslik bu jarayondan orqada qolib ketadigan bo‘lsa, o‘z jozibadorligini yo‘qotadi.— Kitobning bosma tobog‘i ortishi uning og‘irligiga ham ta’sir qiladi. Bu belgilangan normalarga zid bo‘lib qolmaydimi?— Har bir darslik «sampin» tekshiruvidan o‘tkaziladi. Unda kitobning og‘irligi, qog‘oz sifati va formati – barchasi tekshiriladi. Bugungi kunda darsliklar uchun nisbatan yengil qog‘ozlar ishlatiladi. Format o‘zgargani bilan og‘irlik o‘zgarmaydi.— Birinchi sinf darsliklari juda ko‘payib ketibdi. Bilishimcha, ularning yarmi mashq daftari. Hatto musiqa fani ham alohida kitob tarzida chop etilgan. Mana shunga o‘xshagan darsliklarni  multimediyali qilib, elektron shaklda chop etsa yaxshi emasmi? Barchasiga qog‘oz sarf qilmasdan.— Dunyoda hozir fanlarni optimallashtirish jarayonlari ketmoqda. Ya’ni umumlashtirish davom etyapti. Masalan, Finlandiyada fanlar mehnat bozoridagi talabdan kelib chiqib tanlanadi. Masalan, bugungi kunda axborot texnologiyalari mutaxassislari, grafik dizayn sohalarini oladigan bo‘lsak, shu kasbni egallashi uchun o‘quvchiga qaysi fanlar kerak bo‘lsa, bir vaqtning o‘zida o‘sha fanlarni o‘qitish kerak bo‘ladi.To‘g‘ri, hozir siz aytganingiz kabi qorishiq fanlar ko‘payib ketyapti. Masalan, musiqa fanidan multimediyali dastur yaratilmoqda. Bizda yana bir taklif borki, antologiyalar tayyorlash va maktablarga yetkazish. Bu orqali o‘qituvchiga mustaqil ravishda o‘z dasturini tuzish imkonini berish.Bu moslashuvchan dastur bo‘ladi. Deylik, musiqa darsligida biz kimnidir kiritsak, butun O‘zbekistonda o‘shani o‘qish va kuylash kerak bo‘ladi. Misol uchun, xorazmlik o‘quvchi uchun bu qiziq bo‘lmasligi mumkin. Biz taklif qilayotgan usul o‘qituvchiga o‘z dasturini mustaqil tashkil qilish imkonini beradi.Endi multimediyali qilishga keladigan bo‘lsak, biror yangilikni joriy etish juda ham qiyin. Misol uchun, biz 5-sinfga kelganda to‘satdan kimyo, biologiya, geografiyaga duch kelib qolamiz. 80 foiz o‘quvchi bu fanlarni tushunmaydi. Qiynaladi. Chunki 1-sinfdan boshlab bu fanlarni o‘rganishga yordam beradigan bilimlar berib kelinmaydi. Tayyorlab borilmagan o‘quvchi oldidan murakkab fanlar chiqqach, o‘quvchi uni yomon ko‘ra boshlaydi. Yomon ko‘rishning tagida bilmaslik va tushunmaslik yotadi. Tushunmaslikning tagida esa noto‘g‘ri ta’lim turadi.Tabiiy fanlarni 1-6-sinflarga joriy qildik. Yaxshi tarafi shundaki, fizika, kimyo, geografiyaga o‘quvchilarni 1-sinfdan tayyorlab kelamiz. Ushbu fan 5-6 fan asosida tayyorlangan bo‘lib, spiralsimon o‘qitish tizimi tarzida o‘quvchilarga yetkazib boriladi. Yana bir yaxshi tomoni, fanlarni uyg‘unlikda o‘rganadi.Qiyinchiligi shunda bo‘ldiki, quyi sinflarda bu mavzu uchun soatlar yetishmasligi kuzatildi. Buning natijasida o‘qituvchilar orasida juda katta norozilik kuzatildi soatlar borasida. O‘qituvchilar muammosi ham hal qilinishi kerak muammolardan biri. Deylik, juda kam sonli o‘qituvchilar bu yangi yondashuvni tushunishi mumkin. Agar fidoyi o‘qituvchi bo‘lsa, buni albatta tushunadi.Kuni kecha poytaxtimizdagi bir maktabga borganimda boshlang‘ich sinf o‘qituvchilari tajriba qilib ko‘rayotganiga guvoh bo‘ldim. To‘g‘ri, bu oson emas. Lekin baribir qilishimiz kerak.– Bilishimcha, mingga yaqin darsliklar ustida ishlaysizlar va ular yetti tilda chop etiladi. Ularning ayrimlari tarjimalar. Til borasida qanday mutaxassislarni jalb etyapsizlar?– Darslikning eng qiyin jarayoni ularni tarjima qilish jarayonidir. Birinchidan, kadrlar yetishmovchiligi, ikkinchidan, sifat masalasi bor. Ayniqsa, rus, turkman tillari bo‘yicha jiddiy kadrlar yetishmovchiligiga duch kelamiz.Markazimizda mana shu tillar bo‘yicha metodistlar bor. Biz ularning atrofiga tarjimon, muharrir, musahhihlarni yig‘ganmiz. Markazimizda 700 nafarga yaqin xodim faoliyat yuritib kelmoqda. 350 nafarini mualliflar tashkil etadi, 20 dan oshiq metodist, 50 dan ziyod olimlar, 53 nafar musahhih va hokazo bor.Darslik 15 bosqichda tayyor holga keladi. Qo‘lyozmadan boshlanadi va bosqichma-bosqich nashr etish jarayoniga o‘tadi. Taqriz olish jarayonlari ham bor.— Ta’lim markazi darslikni chop etishga tayyor holatga keltirib beradi. Undan keyingi jarayonlar ham sizning vakolatingizga kiradimi yoki shu yerda vazifangiz o‘z nihoyasiga yetadimi?— Darslik fayli tayyor bo‘lgach, vazirlikka taqdim etiladi. Vazirlikdagi vakolatli komissiya tender tashkil qiladi. Tender tugagach, biz ularga faylni o‘zimiz olib boramiz. Sababi biz olib borgan fayl ularning texnika standartiga tushmasligi, rangi o‘zgarib ketishi mumkin. Yoki formati va o‘lchamini o‘zgartirishga to‘g‘ri kelib qoladi. Mana shu jarayonlarda bizning texniklarimiz ishtirok etishadi.— Darsliklar narxi oshishi ko‘pchilikda norozilik keltirib chiqardi. Bu siz rahbarlik qilayotgan tashkilotga ta’na toshlari otilishiga sabab bo‘ldi. Bunga nima sabab bo‘ldi deb o‘ylaysiz? Chunki markaz faqat darslikning sifat darajasiga javob berar ekan. Tender komissiyasida faqatgina o‘rinbosaringiz nomi qayd etilgan.— To‘g‘ri, bu jarayonda nashriyotlarning moddiy-texnik bazasini o‘rganish masalasi ham bor. Shu nuqtayi nazardan tashkilotimizdan tenderda vakil bor. Lekin tenderni o‘tkazuvchi asosiy tashkilot biz emasmiz. Bizga nisbatan noma’lum akkauntlar tomonidan juda katta axborot xuruji uyushtirildi. Bu darsliklar yaratish tizimini bilmaslikdan, deb o‘ylayman. Ikkinchi tomondan, bu maqsadli uyushtirilgan deb o‘ylayman.Ish boshlagan dastlabki paytlarda o‘zgarishga tayyor bo‘lgan mualliflarni olib qolib, eski uslubida qolganlaridan voz kechgan edik. Ko‘plab xodimlar bilan xayrlashishga majbur bo‘ldik. Prezidentimiz tomonidan qo‘yilgan talablarni bajarish uchun birinchi navbatda jamoa kuchli bo‘lishi kerak. Bu orada ko‘p dushman orttirib qo‘ydik. Shuning uchun bu maqsadli uyushtirilgan bo‘lishi ham mumkin deb o‘ylayman.— Darsliklarni tayyorlash ta’lim markaziga berilmasdan avval bu vazifani kimlar bajargan? — Bu vazifani nashriyotlar bajargan. Bu jarayonga ta’lim markazining o‘rni qisman bo‘lgan. Darsliklar akademik tilda yozilganligi uchun o‘quvchiga og‘irlik qilar edi. Darsliklarni o‘quvchini bilmagan odam yozgan. O‘qituvchining ishtiroki deyarli sezilmagan.Bugun bizdagi 355 nafar muallifning 56 foizi amaliyotdagi o‘qituvchilar. Agar biz o‘quvchining ijtimoiy, ruhiy va jismoniy holatini inobatga olib darslik yozmasak, o‘quvchi uni o‘qimaydi. Topshiriqlar qiziq va hayot bilan bog‘liq bo‘lishi kerak. Shunchaki yod olishga mo‘ljallangan kontent bo‘lishi kerak emas.O‘sha yillarda nashriyotlar bilan buni o‘zgartirishga harakat qildik. Lekin, afsuski, ko‘p muammolarga duch keldik. Mualliflar xodimlarimizni nazar-pisand qilishmagan. Hattoki mualliflardan biri ilmiy darajasini pesh qilib, metodistlarning maslahatiga quloq tutmagan vaziyatlar ham bo‘lgan. Bu vaziyatda o‘zgarish qilish qiyin edi. Bu masala davlat rahbariga ham taqdim qilindi. Eng yaxshi o‘qituvchi, metodist, olim va tarjimonlar guruhini tuzib, ularga kerakli shart-sharoitlar yaratib berib, so‘ngra davlat ta’lim standartlarini yaratish zarurati tug‘ildi.— Ilgari darsliklarimiz «O‘qituvchi» va «O‘zbekiston» nashriyotlarida tayyorlangan. Ma’lum tipografiyalarda bosilgan. Endilikda kitoblar yangidan yangi xususiy nashriyotlarga berilayotgan ekan. Bu sifatga ta’sir qilmaydimi? — Tenderda qatnashayotgan har bir tashkilotning salohiyati o‘rganib kelingan. Tender e’lon qilinganda hamma texnik parametrlar belgilab beriladi va shu bo‘yicha qabul qilinadi. Ba’zan qaysidir jihatdan aldamoqchi bo‘lgan vaziyatlar ham uchrab turadi. Qabul jarayonlarini bevosita vazirlik amalga oshiradi. Bu jarayonlarda bizning mutaxassislar ham ishtirok etishadi. Yaxshi tomoni — raqobat shakllanadi.Rahbariyat topshirig‘i shunaqa bo‘lganki, agar biror nashriyot aldaydigan bo‘lsa, keyinchalik uni shu tenderlardan chetlashtirish imkoniyati berilgan. Bu barcha ishtirokchilarga aytilgan. Sifat ustuvor.Albatta, 500-600 ming nusxada bosiladigan darslik jarayonini nazorat qilish qiyin. Buning eng yaxshi yo‘li — uni maktablarga yetkazish va o‘qituvchilardan fidbek olishdir. Monopol bosmaxonalar davrida sifat tushib ketishi kuzatilgan. Hozir raqobat bor. Bir-ikki yil kamchiliklar kuzatilishi mumkin, lekin bora-bora bu jarayon iziga tushadi.— Nima uchun xalqaro tenderlar o‘tkazilmaydi? Masalan, Turkiyada kitoblarni bosa oladigan nashriyotlar bor. Finlandiyada bor. — Xorijda bosilayotgan darsliklar ham bor. O‘zimizdagi bosmaxonalar kitobning qaysi qisminidir xorijda ham bosib kelishyapti. Xalqaro tender bo‘yicha hech qanday taqiq yo‘q.— Bu yil to‘rtta sinfning darsliklari yangilanishi belgilangan bo‘lib, hozirgacha maktablarga faqat 3-sinfning kitobi yetib boribdi. Xalq ta’limi vazirligi noyabr oyigacha barcha darsliklarni yetkazib berishga va’da bermoqda. Demak, tipografiyalar ulgurishmayapti. Yoki darslik maketi ularga kech taqdim etildimi?— Biz darsliklarni tayyorlashni yanvar oyidan boshlaymiz. Orada vaqtni oladigan jarayonlar ko‘p. Masalan, tenderlar bor. Bir darslikni tayyorlash uchun 2–3 oy vaqt kerak bo‘ladi. Sentyabrgacha 300 nomdagi darsliklarni chop etishga topshirganmiz. Bu yil 64 million nusxa o‘quv adabiyotlarini bosish reja qilingandi. Agar bizdagi bosmaxonalarning hammasi bir vaqtda ish olib borishsa, bemalol uddalay olishadi. Mana shu kechikishlarni inobatga olib, yil oxirigacha ta’minlab berish reja qilingan.— Umuman olganda, maktab darsliklarini to‘liq yangilash qachon nihoyasiga yetkaziladi?— 2025 yilga qadar bu jarayon yakunlanadi. Milliy o‘quv dasturi to‘liq amaliyotga joriy qilinadi.— Umumta’lim maktablarda barchani bir xilda o‘qitmasdan, bolalarning qiziqishiga qarab, ularni turlarga bo‘lib o‘qitish, ya’ni gumanitar fanlarga, sportga qiziqadigani alohida, aniq fanlarga qiziqadigani alohida-alohida o‘qitish bo‘yicha ham ish olib borilyaptimi?— Bir yil davomida yuqori sinflarda shunday tajriba o‘tkazildi. Ya’ni tanlab o‘qish yo‘lga qo‘yildi. Mana shu narsa bu yildan 7-sinfdan boshlab yo‘lga qo‘yiladi. Ammo bu borada ba’zi muammolar ham yo‘q emas. Ya’ni bola biror fandan bosh torsa, u fanni o‘qitayotgan o‘qituvchining maoshi qanday bo‘ladi? Shuning uchun hozirda o‘qituvchilarning natijaviyligiga qarab maosh to‘lash ham rejalashtirilgan.Hozirda axborot xurujlari oqibatida ikki yildan beri qilgan mehnatimizni puchga chiqarishga harakat qilishdi. Go‘yoki bizni davlat mablag‘ini talon-toroj qilganlikda ayblashdi. Ammo biz hali bu jarayonda ishtirok etgan xodimlarning maoshlarini to‘liq bera olganimiz yo‘q. Jamoatchilikdan uylariga kirib borgan yangi avlod darsliklarini ko‘rib baho berishlarini so‘rab qolgan bo‘lar edim.To‘g‘ri, faoliyatimizda kamchiliklarga yo‘l qo‘ygan bo‘lishimiz mumkin. Sababi bizga berilgan vaqt juda qisqa edi. Bu ikki yilning ichida olti sinf darsliklarini yangilash hech bir davlatda kuzatilmagan hodisa. Buni ishonch bilan ayta olaman. Masalan, Finlandiyada bitta darslik loyihasi 1,5 yil loyiha sifatida yashashi kerak. Lekin biz bir yarim yil ichida oltita sinf darsliklarini yettita tilda tayyorlayapmiz. Shuning uchun baho berayotganda mana shu jihatga e’tibor berishsa yaxshi bo‘lardi.Shuhrat Shokirjonov suhbatlashdi."
https://kun.uz/uz/news/2022/09/11/namangandagi-gaz-zapravkada-labo-yonib-ketdi,2022-12-01 20:23:55.686496,"Ijtimoiy tarmoqlarda «Go‘zaldagi gaz zapravkada mashina yonib ketibdi» sarlavhasi ostida xabar tarqalgandi. Namangan viloyati favqulodda vaziyatlar boshqarmasi holat yuzasidan rasmiy munosabat bildirdi.Ma’lum bo‘lishicha, 10 sentabr kuni soat 17:22 da Namangan shahri Yangi Namangan tumani «Mingchinor» mahalla fuqarolar yig‘ini Kosonsoy ko‘chasida joylashgan AGTKSh hududida davlat raqami 50 M 382 UA bo‘lgan Labo Damas avtomobilida yong‘in sodir bo‘lgan.Yong‘in Namangan shahri FVB 3-yong‘in qutqaruv qismi yong‘in qutqaruvchilari tomonidan bartaraf etildi.Hozirda sodir bo‘lgan yong‘in yuzasidan tergovga qadar surishtiruv ishlari olib borilmoqda."
https://kun.uz/uz/news/2022/09/11/toshkentda-xonadonlardan-birida-yongin-sodir-boldi,2022-12-01 20:23:57.110217,"Toshkent shahri Uchtepa tumanidagi xonadonlarning birida 10 sentabr kuni yong‘in sodir bo‘ldi. Bu haqda shahar favqulodda vaziyatlar boshqarmasi matbuot xizmati xabar berdi.Qayd etilishicha, soat 16:51 da «O‘rikzor» MFYda joylashgan xonadonlarning birida yong‘in bo‘layotgani bo‘yicha xabar berilgan. Yong‘in qutqaruv texnikalari voqea joyiga soat 17:01 da yetib borgan hamda soat 17:25 da yong‘in to‘liq bartaraf etilgan. Yong‘in sabab uyning 120 kvadrat metr maydonda ichki va tom qismi yonib zararlangan va olib borilgan tezkor harakatlar natijasida 300 kvadrat metr maydoni saqlab qolingan.Yong‘inni o‘chirish uchun 4 ta maxsus ekipaj jalb qilingan. Yong‘in oqibatida kuygan yoki tan jarohati olgan fuqarolar yo‘q. Ayni vaqtda yong‘inning kelib chiqish sabablari va keltirilgan moddiy zarar miqdori aniqlanmoqda."
https://kun.uz/uz/news/2022/09/10/surxondaryoda-nexia-yuk-mashinasi-ostiga-kirib-ketdi-ikki-kishi-halok-boldi-4-kishi-jarohatlandi,2022-12-01 20:23:59.065393,"Surxondaryo viloyati IIB YHXB axborot xizmatining Kun.uz so‘roviga ko‘ra ma’lumot berishicha, 2022 yil 9 sentabr kuni M-41 Bishkek-Dushanbe-Termiz xalqaro avtomobil yo‘lining Termiz tumani Qoraxon mahallasidan o‘tgan 1609-kilometrida mudhish yo‘l-transport hodisasi sodir bo‘lgan.Qumqo‘rg‘on tumanida yashovchi haydovchi Nexia mashinasi bilan harakatlanib kelayotib, Termiz tumani Qoraxon mahallasidagi M-41 va M39A yo‘li kesishgan chorrahada Farg‘ona viloyati Oltiariq tumanida yashovchi haydovchi boshqaruvida bo‘lgan MAN yuk mashinasi bilan to‘qnashgan.Oqibatda, Nexia haydovchisi va yana bir yo‘lovchisi og‘ir tan jarohatlari olib, voqea joyida vafot etgan. Nexia mashinasida bo‘lgan yana to‘rt nafar yo‘lovchi og‘ir tan jarohatlari olib, Termiz tuman tibbiyot birlashmasining jonlantirish bo‘limiga yotqizilgan.Dastlabki surishtiruvda aniqlanishicha, Nexia haydovchisi yo‘l harakati qoidalarini buzgan holda svetoforning qizil chirog‘iga amal qilmasdan o‘tmoqchi bo‘lganda, chorrahadan o‘tayotgan yuk mashinasi bilan to‘qnashib, uning ostiga kirib ketgan.Hozirda hodisa yuzasidan Termiz tumani IIB tergov bo‘limi tomonidan surishtiruv harakatlari olib borilmoqda.Avvalroq, Sirdaryoda Lacetti mashinasi yo‘lning qarama-qarshi yo‘nalishidan kelayotgan Nexia-2 bilan to‘qnashib ketgan va oqibatda 4 kishi halok bo‘lgandi.Shuningdek, Qashqadaryo viloyati Muborak tumanida Spark va Gentra o‘zaro to‘qnashganda yong‘in kelib chiqqan, hodisa oqibatida har ikkala mashina hamda ularda bo‘lgan jami 8 kishi yonib ketgandi."
https://kun.uz/uz/news/2022/09/09/ekologiya-va-atrof-muhitni-muhofaza-qilish-shht-mamlakatlari-hamkorligining-ustuvor-yonalishlari,2022-12-01 20:24:00.638356,"ShHT tomonidan qabul qilingan ta’sis hujjatlarida hamkorlikning asosiy maqsadlaridan biri aynan ekologiya sohasidagi o‘zaro hamkorlik ekanligi ko‘rsatilgan.Ta’kidlash joizki, tabiatni muhofaza qilish mavzusi ShHT xavfsizligi va barqaror rivojlanishi masalalari bilan bevosita bog‘liq holda tashkilotning barcha yakuniy hujjatlaridan joy olmoqda. Masalan, ShHTga a’zo davlatlarning 2007 yil 16 avgustdagi uzoq muddatli yaxshi qo‘shnichilik, do‘stlik va hamkorlik to‘g‘risidagi shartnomasida tomonlarning atrof-muhitni muhofaza qilish, ekologik xavfsizlikni ta’minlash, tabiiy resurslardan oqilona foydalanish sohasidagi hamkorlikni rivojlantirishi alohida modda bilan belgilab qo‘yilgan.  Hozirda ShHTning ekologiya sohasidagi faoliyati 2005 yilda Xitoyning Tsindao shahrida bo‘lib o‘tgan sammitda qabul qilingan atrof-muhitni muhofaza qilish sohasidagi hamkorlik konsepsiyasi doirasida amalga oshirilmoqda. U bu sohadagi amaliy hamkorlikka qaratilgan birinchi hadli hujjat bo‘ldi. Uning asosiy maqsadi “ekologik muvozanatni saqlash, qulay ekologiya va iqtisodiyotning ekologik rivojlanishini ta’minlash orqali har tomonlama, birgalikda va barqaror xavfsizlikka” erishishdir. Mazkur hujjat ustida ishlash O‘zbekiston tashabbusi bilan boshlangan. Konsepsiya qabul qilingandan so‘ng uni amalga oshirish bo‘yicha chora-tadbirlar rejasi tasdiqlandi.Belgilangan ishlarni amalga oshirish uchun 2014 yilda Xitoy hukumati ko‘magida ShHTning Atrof-muhit bo‘yicha hamkorlik markazi tashkil etildi. 2019 yilda ShHT shaharlarining ekologik farovonligini rivojlantirish bo‘yicha maxsus dastur qabul qilingan bo‘lib, u atrof-muhit ifloslanishining oldini olish, iqlim o‘zgarishi oqibatlariga moslashish va yumshatish, megapolislarning ekologik xavfsizligini ta’minlash, chiqindilarni qayta ishlash va boshqalarga qaratilgan.  Atrof-muhitni muhofaza qilish bo‘yicha kun tartibini ilgari surish maqsadida ShHTga a’zo mamlakatlar doimiy ravishda yangi tadbirlarni o‘tkazish tashabbusi bilan chiqmoqda. Xususan, Xitoy atrof-muhitni muhofaza qilish sohasidagi hamkorlik to‘g‘risida bitim ishlab chiqish, Ekologik rivojlanish instituti, Axborot almashish platformasi va ShHT Ekologik innovatsiyalar bazasini tashkil etish tashabbusini ilgari surmoqda. Qozog‘iston tashkilotga a’zo mamlakatlarning ekologik muammolari reyestrini tuzish, ShHT ekotizimining raqamli xaritasini ishlab chiqish, Orol dengizining qurigan tubining fitoo‘rmonmelioratsiyasi bo‘yicha dasturlar hamda alohida qo‘riqlanadigan tabiiy hududlar va ekologik turizmni rivojlantirishni taklif qilmoqda. Tojikiston Muzliklarni himoya qilish xalqaro fondini tuzish, O‘zbekiston – ShHTning “Yashil kamar” dasturini yaratish va Orol mintaqasining ekologik muammolarini kompleks hal etishni qo‘llab-quvvatlashga chaqirmoqda. Hindiston innovatsiyalar va startap ekotizimlari bo‘yicha ishchi guruh tuzishni taklif qilmoqda. ShHTga a’zo davlatlar atrof-muhitni muhofaza qilish va ekologik sof texnologiyalarni joriy etish, «yashil» iqtisodiyot ulushini oshirish sohasida qo‘shma loyiha va dasturlarni amalga oshirish maqsadida xalqaro institutlar bilan faol muloqot o‘rnatish niyatida. Shu tarzda, Samarqandda bo‘lib o‘tadigan ShHT sammiti kun tartibida ekologiya va atrof-muhitni muhofaza qilish mavzusi haqli ravishda muhim o‘rinni egallaydi. Sh. Fayziyev,
Markaziy Osiyo xalqaro instituti bo‘lim boshlig‘i.
N. Hasanov,
Markaziy Osiyo xalqaro instituti bosh ilmiy xodimi. "
https://kun.uz/uz/news/2022/09/09/xasta-farzandiga-shifo-tilagan-ona-iztirobi-bolam-shu-godak-uchun-ham-yashashi-kerak,2022-12-01 20:24:02.071793,"“Farzandining dardga duchor bo‘lganini eshitish hech bir onaga oson bo‘lmaydi. Eshitib tamom bo‘ldim. Bolam hali juda yosh – endigina 25ga kirdi. Birgina qizi bor, “dada” deganida juda chidash qiyin bo‘ladi. Bolam shu go‘dak uchun ham yashashi kerak!Jigar ko‘chirish operatsiyasi uchun bizga 300 mln so‘m kerak ekan. Lekin bu pulni topish biz uchun katta muammo. Shu mablag‘ topilsa bolam sog‘ayishi mumkin. Unga kenja o‘g‘lim donorlik qilmoqchi. Uning ham ikki nafar farzandi bor. Shu bolajonlar haqqi o‘g‘illarim eson-omon operatsiyadan yaxshi chiqishini so‘rayapman”, - deya yig‘laydi bemorning onasi Zilola Jo‘rayeva.Bir farzandining og‘ir dardidan kuyib o‘tirgan ona ikkinchi farzandining ham tig‘ ostiga tushishidan xavotirda. Ammo bu operatsiya amalga oshirilmasa Shahbozning hayoti, kelajagi xavf ostida qolishi aniq. Shu sabab umidini uzmagan oila barcha imkoniyatini ishga solib xorijda o‘tkaziladigan jarrohlik amaliyotiga tayyorgarlik ko‘rishyapti. Agar yurtdoshlari ularni qo‘llab-quvvatlab turishsa, bir onaning ikki o‘g‘li hayotga qaytadi. Ularning farzandlari ota-ona bag‘rida ulg‘ayadi. Savobli amallarini yanada ko‘paytirishni maqsad qilgan insonlar bu fursatni qo‘ldan boy bermasligiga ishonamiz.Humo: 9860 1601 3586 1047 bemor Shahboz Ma’rufov nomidaViza: 4817 7604 0091 2170 qarindoshi Ulug‘bek Lutfillo nomidaManzil: Navoiy viloyati, Qiziltepa tumani, “Yashnobod” MFY, Mang‘it qishlog‘i."
https://kun.uz/uz/news/2022/09/09/otv-kunduzgi-talimda-oqiydiganlarning-kontrakti-xarajatlarning-68-foizini-qoplamoqda,2022-12-01 20:24:03.476064,"Sirtqida o‘qiydiganlar bor-yo‘g‘i yiliga ikki oycha o‘qiydi. Kontrakt puli esa 10 oy o‘qiydigan kunduzgi bo‘lim talabasi bilan bir xil. Bu qanchalik adolatli? Oliy ta’lim vaziri Abduqodir Toshqulov shu savolga javob berdi. Uning qayd etishicha, kunduzgida to‘langan kontrakt xarajatning 68 foizinigina qoplaydi, sirtqi esa o‘zini-o‘zi (100 foiz) qoplaydi. Shu vaqtgacha kunduzgiga imtiyoz sifatida qaralgani uchun ham xarajatning qolgan qismi davlat hisobidan qoplanadi. Shu o‘rinda Toshqulov xarajatlar nimaga sarflanishini ham ochiqladi.“Bu yerda asosiy xarajat o‘qituvchilarning oyligiga sarflanadi. Keling, mana ko‘ramiz, ta’limning kechki, sirtqi va masofaviy shakllari bo‘yicha pedagogikada 7 mln 400 ming, hozir xususiyga borsangiz, 18 mln so‘mga olyapti sirtqiga, lekin hech kim buni muhokama qilayotgani yo‘q. Xalqaro filiallarga borsangiz ham 20 million so‘mdan kam emas sirtqisi. Davlat hozir bunga ham subsidiya berib turibdi”, deydi vazir.Ta’kidlanishicha, hozirda OTMdagi oddiy o‘qituvchi 7 mln, fan doktori, professorlar esa 15 mln so‘m atrofida oylik oladi. Vazirning aytishicha, ta’lim sifati bo‘lishi uchun birinchi o‘rinda ish haqi turishi lozim.“Agar o‘qituvchi 2 oy dars o‘tib, to‘liq “nagruzka” olgan bo‘lsa, unga shu 2 oy uchun haq to‘lanmaydi. Unga 12 oylik maosh to‘lanadi. Shu bosimga yarasha ishlagan bo‘lsa, unga mehnat ta’tili va oylik puli ham to‘lab beriladi”, – deydi Toshqulov."
https://kun.uz/uz/news/2022/09/08/90-yillar-parlamenti-prezidentga-impichment-sharmandali-referendum-mustaqillik-va-karimovning-ihotalanishi-oygul-mamatova-bilan-katta-intervyu,2022-12-01 20:24:04.907746,"Sobiq deputat bilan uning siyosatga kirib kelishi, ilk parlamentning nega hozirgacha eslanishi, mustaqillik deklaratsiyasi va O‘zbekiston mustaqilligining e’lon qilinishi, buning uchun kurashgan haqiqiy qahramonlar hamda bugungi kunlar haqida gaplashdik.— Oygul opa, intervyu uchun tayyorlangan savollarga birma-bir o‘tamiz va ularga o‘tishdan avval sizning siyosatga qanday kirib kelganingiz, Oliy kengashga qanday saylanganingiz haqida gaplashsak.— Aslida universitetga kirgan paytimga qadar ham siyosatni u qadar xush ko‘rmasdim desam xato bo‘ladi-kuya, lekin badiiy ijodga ko‘proq qiziqardim. Endi o‘ylab qarasam, adabiyotning o‘zi siyosatning ajralmas qismi ekan. Yozuvchilar, ijodkorlar o‘zlarining asarida o‘sha davr hayoti va insonlar taqdirini aks ettiryaptimi, shuning o‘zi siyosatga daxldor. Men ham ijodkor sifatida tumanda ancha tanildim. 80-yillarda maktabda o‘qituvchi bo‘ldim. Rais muovini bo‘ldim. Fermer xo‘jaligi va odamlarning ichida yurib, ularning dardini qog‘ozga tushirib shu tuyg‘u paydo bo‘ldi. Turg‘unlik yillari edi. Aslida uyg‘onish yillari edi. Orada paxta ishi chiqdi. Odamlarimiz yakka hokimlikka qarshi kurash boshladi. O‘sha paytda mening she’rlarim siyosatga kirishimga ko‘prik bo‘lib xizmat qildi. Ayniqsa, 90 yil saylov boshlanishidan oldin shunday takliflar tushdi, o‘shanda «Saylov to‘g‘risida»gi qonunning bitta moddasiga yangi modda kiritildi, 100 kishidan iborat tashabbus guruhlari o‘zlarining nomzodini ko‘rsatishlari va saylov komissiyasidan o‘tkazish huquqiga ega bo‘ldi. Xuddi o‘sha imkoniyat kelib menga nasib qildi. Buning uchun Oqdaryo xalqidan minnatdorman. Ayniqsa, ziyoli sinf o‘qituvchilaridan. 6 va 2-maktabning direktorlari uyimizga kelib, Oygul, sizning she’rlaringizni eshitib yuribmiz. Dangal chiqib gapira olasiz. Hamma narsani tushunasiz. Sizning nomzodingizni deputatlikka qo‘yamiz, deb taklif qilishdi. Bir tomondan xursand bo‘ldim, bir tomondan oilamdan ruxsat olay, o‘ylab ko‘ray, dedim. Bu hazilakam ish emas. Respublika xalq deputati bo‘lish va o‘shandagi muammolarni o‘zingiz bilasiz: paxta yakka hokimligi, gaz va svetning yo‘qligi. Oziq-ovqat programmasi chiqdi. Bu bekorga chiqmadi.Yeyishga non qolmagach, o‘z-o‘zini boqishni har bir respublikaning o‘ziga tashlashdi. Holat shu darajagacha keldiki, men «Lenin yo‘li» deb nomlangan viloyat gazetasida «Ming savolga bir javob» degan maqola yozgan edim. U paytda kolxozda ishlab yuribman. Raisning oldiga non so‘rab kelishdi. Qog‘oz bering, borib do‘kondan non olay, deb. Rais bu odamning qarzi bor-yo‘qligini so‘radi. Hisobchi keldi-da, uning qarzi borligini aytdi va non bermadi. Xuddi shu narsa menga qattiq ta’sir qildi. Ustozim Ozod Sharafiddinov romanimning so‘z boshisida shu haqda yozib o‘tgan. «Bu voqea Afg‘onistonda emas,O‘zbekistonda bo‘lgan. Oygul shu voyealarni ko‘rib, shu asarni yozgan». Demak, siyosatga kirib kelishimga shu sabab bo‘lgan. Qarang, xalqning ichida yashab, xalqning dardi bilan yurganim sabab. Et bilan tirnoqni ajarata olmaysiz. Oldin iqtisod, keyin siyosat, deyishadi-ku. ammo ikkalasini bir-biridan ajratib bo‘lmaydi. Iqtisod qiynalyaptimi, siyosatning noto‘g‘ri ekanligi kelib chiqdi. O‘sha maqolamda nega o‘zbek paxtasi jahon bozorida shuncha narxda turadi-yu, nega kolxozchiga falon miqdorda to‘lanadi, deb ko‘rsatganman. Nima uchun dehqon nonga pul topa olmaydi-yu, jahon bozorida uni maqtaymiz? O‘sha narsalarni ko‘tarib chiqdim. 90-yillarda shu saylovda nomzodimni qo‘ydim. Ikki maktab meni qo‘llab-quvvatladi. Ikkinchi tomon Kommunistik partiya edi. U Respublika KGB o‘rinbosari Yuriy Sariyevich edi. Juda katta kurash bo‘ldi. Shu uch oy davomida Oqdaryo xalqi hammasi familiyamni eslab qolishgan. Saylovda qatnashib, uchrashuvlarga borganimizda u kishi ham kelib gapiradi. Raykom, raykomning hamma apparati, militsiya u tomonda, u kishini katta-katta mashinalarda olib borishadi. Biz esa o‘qituvchilar bilan bitta mashinani topib, shu mashina bilan aylanganmiz barcha uchrashuvlarni. Odamlar qarab, xulosa qilishdi-da. Men chiqib, agar deputat bo‘ladigan bo‘lsam, faqat tuman emas, paxta ishini hal qilamiz yoki narx-navoni hal qilamiz, degan dastur bilan chiqdik. 18 fevral kuni saylov bo‘ldi. 68 foiz ovoz to‘plab, g‘olib bo‘ldim. Bayram bo‘lib ketdi. Kechasi bilan saylovchilarim tabriklab bayram qilishdi. Rahbariyatdan odam kelib tabrikladi. Bu bir ayol uchun juda katta baxt-da.«Jannat qushi» romanimni chiqarishga harakat qilib yurganman. Yana juda ko‘p shartlar qo‘yildi. Ijodni tashlashimni aytishdi. Agar deputatlikdan nomzodimni qaytarib olsam, kitobimni chiqarib berishlarini aytishdi. Mashina olib berishmoqchi bo‘lishdi. Qayniakam 12 yilga qamalgan edi. Biz deputat bo‘lmasimizdan oldin Oliy sud raisining oldiga borib, kira olmay rosa ovora bo‘lganmiz. Paxta ishining ichida bo‘lganmiz. Qaynikam qamaldi. Biz esa hech narsa qila olmadik. Ana shularning ham alami bor-da, ichimda. Agar nomzodingdan voz kechsang, akangni qamoqdan chiqaramiz, deyishdi. Turmush o‘rtog‘im bilan qarindoshmiz. Agar yo‘q desam, turmush o‘rtog‘imning o‘zi menga qarshi bo‘lib qoladi-da. Qamalgan akamning otasi 85 yosh edi o‘shanda. U kishining yoniga bordim. Siz nima desangiz shuni qilaman, dedim. U kishi «Bolam, sen u kattalarga ishonma. Agar sen deputat bo‘lsang, sen chiqarasan akangni. Ularga ishonma, ular chiqarmaydi» dedi. Ana shu bilan nomzodimdan kechmaydigan bo‘ldim va birinchi sessiyada borib, paxta ishini ko‘tardik. Yaxshi natijaga erishganmiz.Intervyuni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi.
Tasvirchi va montaj ustasi – Jahongir Aliboyev."
https://kun.uz/uz/news/2022/09/08/jurnalistning-shaxsiy-xavfsizligi-kunuz-jurnalistlari-uchun-seminar-trening-tashkil-etildi,2022-12-01 20:24:06.432153,"Trening Fojo media-instituti loyihasida ishtirok etayotgan Yangi media ta’lim markazi NNT direktori, filologiya fanlari doktori Beruniy Alimov, Uzreport telekanali bosh muharriri Gulnoza Husanova hamda Kun.uz sayti bosh muharriri Dilshod Abduqodirov tomonidan tashkil qilindi.Unda tashkilotchilar jurnalistning shaxsiy xavfsizligini ta’minlash masalalarida ma’ruzalar qilib, O‘zbekiston Respublikasi tajribalari bilan o‘rtoqlashishdi. Har bir jurnalist uchun fakt-cheking o‘tkazish, axborot xolisligini saqlash, ziddiyatli vaziyatlarda to‘g‘ri yo‘l topa bilish haqida xalqaro tajriba misolida ma’lumotlar olindi.Shuningdek, jurnalistlar guruhlarga bo‘lingan amaliy mashg‘ulotlarda qatnashib, faoliyat davomida yuzaga kelishi mumkin bo‘lgan xavfli jarayonlarda qanday yo‘l tutish ko‘nikmalarini o‘rganishdi. Bu borada malakali xorijiy ekspertlarning fikrlari o‘rganildi.Loyiha doirasida jurnalistlarni qo‘llab-quvvatlashga bag‘ishlangan treninglar o‘z ishini davom ettirilishi ta’kidlandi."
https://kun.uz/uz/news/2022/09/07/kinochilar-uyida-talvasa-filmining-premerasi-bolib-otdi,2022-12-01 20:24:08.332821," – “Ilgari yoshlarimizga qisqa metrajli filmlar suratga olishni ishongan bo‘lsak, endi umid va ishonch bilan to‘liq metrajli filmlarni taqdim eta olyapmiz. Ular o‘z ustoz va murabbiylaridan olgan barcha bilimlarini «Talvasa» filmini suratga olish orqali amaliyotga tatbiq etishga muvaffaq bo‘ldilar. Ularning sa’y-harakatlari besamar ketmasligi va film tomoshabinlarga manzur bo‘lishiga ishonamiz”, — dedi Kinematografiya agentligi Bosh direktorining birinchi o‘rinbosari Shuhrat Rizayev.«Talvasa» filmini suratga olish 2020 yil dekabr oyida boshlangan va yaqindagina yakunlangan.- “Bugungi kunda Yangi O‘zbekistonda shunday filmlarni suratga olish erkinligi paydo bo‘lganidan juda xursandman – nafaqat shaxslararo, balki eng muhim mavzularga ham to‘xtalib o‘tish mumkin. Men ishning yakuniy natijasidan juda mamnunman. «Talvasa» filmini suratga olishda ishtirok etgan har bir kishi o‘ziga yuklatilgan vazifani to‘laqonli bajara oldi! Barchamiz tomoshabinlarning munosabatini intiqlik bilan kutyapmiz, film ularga yoqadi degan umiddamiz”, - deydi film ssenariy muallifi va rejissyori Murod Inog‘omov.Film jinoyat kabi dolzarb mavzuga to‘xtalib, u Muzaffar ismli bosh qahramon hayoti orqali ochib berilgan.- “Mening qahramonim salbiy xarakterga ega. Film davomida u ijobiy personaj sifatida taqdim etilgan, lekin oxirida u baribir o‘zining haqiqiy yuzini ko‘rsatadi. U ikkiyuzlamachidir. Men hayotda bunday odamlarni yoqtirmayman, lekin men uchun bunday qahramonni o‘ynash katta sharaf! Xudoga shukr, atrofimizda xuddi Saida Rametova va Tesha Mo‘minov kabi aktyorlar ijro etgan rollardagidek insonlar, nafaqat kinodagi rollardagidek, balki shunchaki yaxshi insonlar, yaxshi fikrlaydigan, yaxshilikka intiladigan, yaxshilikni ulashadigan insonlar ham ko‘p, — deya o‘z roli haqida fikr bildirdi aktyor Umidxo‘ja Boboxo‘jayev.Kinematografiya agentligi matbuot xizmati Ⓣ"
https://kun.uz/uz/news/2022/09/07/toshkent-shahar-3-son-tuguruq-kompleksiga-bosh-vrach-tayinlandi,2022-12-01 20:24:09.814690,"Cog‘liqni saqlash vazirining tegishli buyrug‘i bilan Nargiza Mirzoyevna Umarova Toshkent shahar 3-son tug‘uruq kompleksi bosh vrachi lavozimiga tayinlandi.N. Umarova 1995 yilda Toshkent pediatriya tibbiyot institutida bakalavr, 1996 yilda shu oliy o‘quv yurtida internatura, 2001 yilda Respublika ixtisoslashtirilgan akusherlik va ginekologiya ilmiy-amaliy tibbiyot markazida klinik ordinatura bosqichlarini muvaffaqiyatli tamomlagan. Tibbiyot fanlari nomzodi bo‘lgan mutaxassis bunga qadar Respublika perinatal markazida ultratovush diagnostika shifokori, umumiy bo‘lim shifokori, muassasa qoshidagi Klinik-diagnostika poliklinikasi bo‘limi mudiri, markazning akusherlik va ginekologiya bo‘yicha direktori o‘rinbosari kabi qator mas’uliyatli vazifalarda ishlagan. "
https://kun.uz/uz/news/2022/09/07/sebzorda-guruh-bolib-harakatlangan-va-tanasini-mashinadan-chiqarib-olgan-5-kishiga-bayonnoma-rasmiylashtirildi,2022-12-01 20:24:11.633287,"Toshkentda yo‘l harakati qoidalarini chetlab o‘tgan haydovchilarga qonuniy chora ko‘rildi.Ijtimoiy tarmoqlarda Olmazor tumani Sebzor ko‘chasida bir qancha transport vositalari haydovchilari yo‘l harakati xavfsizligiga tahdid soluvchi guruh bo‘lib harakatlangani hamda ular yo‘lovchilari mashinadan tana qismlarini chiqargani aks etgan videolavha tarqaldi.Toshkent shahar IIBB Yo‘l harakati xavfsizligi boshqarmasi xabariga ko‘ra, ushbu holat yuzasidan Toshkent shahar IIBB YHXB xodimlari tomonidan, haydovchi va yo‘lovchilarga nisbatan Ma’muriy javobgarlik to‘g‘risidagi kodeks tegishli moddalari bilan ma’muriy bayonnoma rasmiylashtirildi.YHXB ma’lumotida aytilishicha, haydovchi va yo‘lovchilar bilan profilaktik suhbat ham o‘tkazilgan. "
https://kun.uz/uz/news/2022/09/07/toshkentda-26-yoshli-ayol-oshxonada-28-yoshli-erkakni-pichoqladi,2022-12-01 20:24:13.192302,"2022 yil 4 sentabr kuni soat 00:30 da 26 yoshli K.G. (ayol) o‘zi ishlab kelayotgan Yashnobod tumani Torariq ko‘chasida joylashgan umumiy ovqatlanish joyida bo‘la turib, mazkur oilaviy oshxonada o‘zi bilan birga ishlovchi 28 yoshli, mast holatdagi M.S. (erkak) bilan o‘zaro janjallashib qolgan.IIV huzuridagi Tergov departamenti xabariga ko‘ra, ayol o‘rtalarida kelib chiqqan kelishmovchilik natijasida, oshxona pichog‘i bilan erkak qorin qismiga bir marotaba zarba berib, tan jarohati yetkazgan.Oqibatda, 28 yoshli erkak olgan tan jarohati bilan shifoxonaga olib ketilayotgan vaqtda vafot etgan.Sud-tibbiy ekspertiza xulosasida unda «Qorin o‘ng old devorini teshib kirib jigarni shikastlagan sanchib-kesilgan jarohati, ichki va tashqi qon ketish» kabi jarohatlar aniqlangani va ushbu jarohatlar og‘irlik darajasiga ko‘ra, hayot uchun xavfli bo‘lgan og‘ir tan jarohatlari sifatida baholanishi ko‘rsatilgan.Mazkur holat yuzasidan Toshkent shahar Yashnobod tuman IIO FMB huzuridagi tergov bo‘limi tomonidan 26 yoshli ayolga nisbatan Jinoyat kodeksi 104-moddasi 3-qismi «d» bandi (jabrlanuvchi o‘limiga sabab bo‘lgan qasddan badanga og‘ir shikast yetkazish) bilan jinoyat ishi qo‘zg‘atilib, u protsessual tartibda ushlangan."
https://kun.uz/uz/news/2022/09/07/ayrim-talabalarga-ijara-xarajatlari-uchun-pul-tolanadi-uni-qanday-olish-mumkin,2022-12-01 20:24:14.750232,"Davlat oliy ta’lim muassasalarining ijarada yashayotgan talabalariga oylik ijara to‘lovining bir qismi davlat budjeti hisobidan qoplab beriladi.Hukumat buning tartibini belgilovchi nizomni bundan bir yil oldin tasdiqlagan.Kimlarga ijara to‘lovlari qoplab beriladi?Bu tartib davlat OTMlarida faqat kunduzgi ta’lim shaklida o‘qib, qonuniy ijarada yashayotgan talabalarga taalluqli.Har yili davlat oliygohlarining kunduzgi ta’lim shaklida o‘qib, ijarada turadigan talabalarning 60 foiziga ijara pulining bir qismi to‘lab beriladi. Xo‘sh, bu 60 foizga kimlar kiradi?Ijara to‘lovi uchun kompensatsiya quyidagi toifa talabalarga beriladi:Yuqoridagilardan tashqari, OTMda o‘rnak ko‘rsatgan va faol bo‘lgan talabalarga ham ijara to‘lovining bir qismi qoplab beriladi. Bu toifaga quyidagilar kiradi:Ijara kompensatsiyasini olish uchun talaba o‘zi doimiy ro‘yxatdan o‘tgan yashash joyi (tuman, shahar kesimida) doirasidan tashqarida ijarada yashayotgan bo‘lishi kerak. Buni ikkita misol bilan tushuntiramiz:Ijara to‘lovlarining qancha qismi qoplab beriladi?Yuqoridagi toifalarga mansub talabalarga oylik ijara to‘lovining 50 foizi qoplab beriladi.Qoplab beriladigan ijara to‘lovining maksimal miqdori quyidagicha:Masalan, agar Toshkent shahrida o‘qiydigan talabaning bir oylik ijarasi o‘rtacha 500 ming so‘m bo‘ladigan bo‘lsa, shuning 50 foizi – ya’ni 250 ming so‘mi to‘lab beriladi. Ijara narxi bundan qimmat bo‘lgan taqdirda ham, qoplab beriladigan summa 300 ming so‘mdan oshmaydi.Bazaviy hisoblash miqdori (300 ming so‘m) oshgan taqdirda, bu chegara ham shunga mos ravishda ko‘tariladi.Ijara to‘lovi uchun kompensatsiyani qanday olish mumkin?Talaba davlatdan ijara pulini olish uchun fakultet dekanining yoshlar bilan ishlash bo‘yicha o‘rinbosariga yoki OTMning talabalarni turar joy bilan ta’minlash ishlarini muvofiqlashtiruvchi bo‘limiga murojaat qiladi.Ulardan uch xil toifadagi hujjatlar so‘raladi:Ijara shartnomasi qanday tuziladi?Hozir ijara shartnomalari onlayn tuzilyapti. Buning uchun ijara.soliq.uz sayti ishga tushirilgan. Ijara shartnomasini tuzish uchun ro‘yxatdan o‘tishda ijaraga beruvchi ko‘chmas mulk haqidagi ma’lumotlarni saytga kiritishi lozim.Ijaraga oluvchi to‘g‘risidagi ma’lumot qismiga talabaning pasportidagi jismoniy shaxs identifikatsiya raqami va talabaning ma’lumotlari kiritiladi. Keyin ijaraga berilayotgan ko‘chmas mulk haqidagi ma’lumotlar to‘ldiriladi. Ijaraga berish muddatlari va bir oylik ijara narxi kiritiladi.Bitta turar joyda ikki va undan ortiq talaba ijara huquqi asosida yashagan holatlarda ularning barchasi ijara shartnomasida qayd etilgan bo‘lishlari shart. Bunda platformadagi “qo‘shish” tugmachasi orqali ularning ma’lumotlarini kiritish zarur.Barcha ma’lumotlar to‘ldirilgach, tasdiqlash tugmachasi bosiladi. Ijaraga oluvchi shaxsiy kabineti orqali yuborilgan ma’lumotlar bilan tanishib chiqib, uni tasdiqlaydi yoki rad etadi.Bundan tashqari, “Soliq” mobil ilovasi orqali ham ijara shartnomasini tuzish mumkin. Ilovaning “Ijaraga berish” qismiga kirib, undan keyin “Talabalar uchun ijara shartnoma” bo‘limi tanlanadi.Ilovaga ijaraga beruvchi jismoniy shaxs tomonidan talabaning shaxsiy identifikatsiya raqami kiritilganda uning ma’lumotlari avtomatik shakllanadi. Talabalar Face ID yoki telefon raqamiga SMS bo‘lib keladigan 5 xonali raqamni kiritish orqali ijara shartnomasini tasdiqlaydi.Arizalar qancha muddatda ko‘rib chiqiladi?Dekan o‘rinbosari yoki OTMning talabalarni turar joy bilan ta’minlash ishlarini muvofiqlashtiruvchi bo‘limi 1 hafta davomida arizalarni o‘rganib chiqadi.Shundan keyin ma’lumotlar umumlashtirilib, ko‘rib chiqish va xulosa berish uchun navbatdagi haftaning birinchi kunida talabgorlarni tanlab olish komissiyasiga taqdim etiladi.Komissiya bir ish kunida talabgorlar to‘g‘risidagi ma’lumotlarni o‘rganib chiqib, qaror qabul qiladi.Shunga ko‘ra, OTM rektori (filial direktori)ning buyrug‘i rasmiylashtirilib, arizalari qanoatlantirilgan talabgorlar to‘g‘risidagi tegishli ma’lumotlar va ularning ro‘yxati to‘lovlarni amalga oshirish uchun buxgalteriyaga taqdim etiladi.Buxgalteriya esa pullarni talabalarning plastik kartasiga pul o‘tkazish yo‘li bilan, har oyning 15-sanasiga qadar to‘lab beradi.Pullar har yili 1 sentabrdan 1 iyulgacha to‘lanadi. Bu muddat OTMdagi o‘qitish dasturi bo‘yicha o‘quv yilining davomiyligiga qarab o‘zgarishi mumkin.Ariza topshirish muddatlari qachongacha?Ijara to‘lovi kompensatsiyasi uchun butun o‘quv yili davomida ariza berish mumkin.Arizalar har oyning 7-sanasigacha qabul qilinadi. Bu muddatga ulgurmaganlar keyingi oyni kutishiga to‘g‘ri keladi.Talaba ham, ijarachi ham daromad solig‘i to‘lamaydiTalaba(lar)ni ijaraga qo‘ygan fuqarolarning bu ijara orqali olgan daromadlari soliqqa tortilmaydi.Madina Ochilova tayyorladi."
https://kun.uz/uz/news/2022/09/07/ssv-talim-muassasasi-oshxonasidagi-ovqatlar-sifati-alohida-komissiya-tomonidan-tekshiriladi,2022-12-01 20:24:16.363450,"O‘zbekistonda umumiy o‘rta, o‘rta maxsus, professional ta’lim muassasalarida o‘quvchilar ovqatlanishini tashkil etishning sanitariya qoidalari, normalari va gigiyena normativlari brakeraj komissiyasi tomonidan nazorat qilinadi. Bu haqda Sog‘liqni saqlash vazirligi xabar qildi.Qayd etilishicha, tibbiyot xodimlari ta’lim muassasasida ovqatlanishni tashkil etishda oziq-ovqat mahsulotlarining xavfsizligi va sifatini nazorat qilib boradi. Ta’lim muassasalarining ovqatlanish xonasiga olib kelinadigan oziq-ovqat mahsulotlarining sifati va xavfsizligi, ishlab chiqarilgan sanasi, saqlash muddati shartlarni kafolatlovchi hujjatlarga muvofiq kelishi shart.Ilova qilingan hujjatlarni mahsulot tugaguncha saqlash lozim. Yetkazilayotgan mahsulotlarning sifati nazorat qilish jurnaliga yozib boriladi.Oziq-ovqatlar sifatini tekshiradigan (brakeraj) komissiya a’zolari uch kishidan kam bo‘lmasigi kerak: tibbiy xodim, oshxona xizmatchisi va ta’lim muassasasining vakili.Tayyor taomlar faqatgina organoleptik baholanib ko‘rilgandan keyingina tarqatiladi.Porsiyali taomlarning vazni taomnomada ko‘rsatilganidek bo‘lishi kerak. Ovqat tayyorlash texnologiyasi buzilgan holda, shuningdek, tayyor bo‘lmagan holda yoki aniqlangan pazandalik muammolari bartaraf etilmaguncha, ovqat dasturxonga taqdim etilmaydi.Har kuni ishga kirishishdan oldin tibbiyot mutaxassisi tomonidan ta’lim muassasasi oshxona xodimlarining yara-yiring, qo‘l terisi kasalliklari va tananing ochiq joylari xastaliklari, shungingdek, angina, nafas olish yo‘llari kataral holatlari tekshirilishi lozim.Ovqatni vitaminlar bilan boyitish tibbiyot xodimining, u yo‘q bo‘lgan paytda, biriktirilgan boshqa mas’ul shaxsning nazoratidan o‘tkaziladi.Ovqatni vitaminlashtirish sanasi va vaqti, porsiya sifati, o‘quvchilar soni va sutkalik dozalar hisobiga qarab taqdim etiladigan preparat miqdori, shuningdek, sun’iy vitaminlashtirilgan taomlar orqali beriladigan vitaminlar hajmi to‘g‘risidagi ma’lumotlar tavsiya etilayotgan shaklga muvofiq qayd etib boriladi.Oziq-ovqatlarga qo‘yiladigan tegishli gigiyenik talablarga binoan tayyor taomlar xavfsizligini tasdiqlash va oziq-ovqat mahsulotlaridagi oziq-ovqat qiymatini (oqsil, yog‘, uglevod, kaloriyasi, mineral moddalar va vitaminlar) aniqlash, sanitariya-epidemiologiya xizmati tomonidan amalga oshiriladi."
https://kun.uz/uz/news/2022/09/07/bir-bolamni-tuproqqa-berdim-ikkinchisi-omon-qolsin-farzandi-uchun-kurashayotgan-ona-madad-istaydi,2022-12-01 20:24:17.868055,"“Sakkiz yildan beri bolamni davolatmagan joyimiz qolmadi. O‘g‘lim ikki marta insultni boshidan o‘tkazdi. Dehqonchilik qiladigan yerimizni, bor-yo‘g‘imizni sotib muolajalariga ishlatdik. Oxirgi chora Hindistonda topilishi mumkinligini aytishdi. Yaxshilar ko‘magida xorijdagi klinikada operatsiya qildirdik. Lekin bolamning ahvoli og‘irligi sababli xarajatlar biz kutgandan oshib ketdi. Operatsiyadan keyin ham oyoqqa turishi uchun hali olinadigan muolajalarga mablag‘imiz qolmadi. Bir bolamni oqqon tufayli berib qo‘ygandim. Bunisini saqlab qolish uchun harakat qilyapmiz. Bolam o‘z oyog‘i bilan kelgan edi, o‘z oyog‘i bilan vatanga qaytishini so‘rayman”, – deydi bemorning onasi Saodat Abduvaliyeva.Saodat opa o‘qituvchi, turmush o‘rtog‘i esa mavsumiy ishchi. Ammo Muhammadalining davolanishi bilan ovora ota-ona hozir ishlay olmayapti. Bemor bolasi bilan xorijda sargardon oila saxovatli insonlar madadiga muhtoj.Muhammadali Abduvaliyevga oid ma’lumotlar:Uzcard: 8600 0424 7848 4149 bemor Muhammadali Abduvaliyev nomidaHumo: 9860 1501 2097 3832 qarindoshi Mansur Yo‘ldoshev nomidaManzil: Andijon viloyati, Qo‘rg‘ontepa tumani, Qorasuv shahri, «Yuksalish» MFY, 32-uy."
https://kun.uz/uz/news/2022/09/06/7-sinf-ozbek-tili-darsligiga-murod-nazarov-haqida-matn-kiritilganiga-izoh-berildi,2022-12-01 20:24:19.803086,"7-sinf o‘zbek tili darsligiga tadbirkor Murod Nazarov biografiyasi va unga oid matn kiritilgani ijtimoiy tarmoqlarda muhokama qilingandi. Xalq ta’limi vazirligining maktab darsliklari ijarasi va ularning sifati mavzusida bo‘lib o‘tgan matbuot anjumanida Kun.uz muxbiri mutasaddilarga darsliklar mazmun-mohiyati bilan bog‘liq savol bilan murojaat qildi. Jumladan, 7-sinf o‘zbek tili darsligiga nega aynan tadbirkor Murod Nazarov haqida matn kiritilgani haqidagi savol o‘rtaga tashlandi.Savolga xalq ta’limi vazirining birinchi o‘rinbosari Usmon Sharifxo‘jayev javob berdi.“Avvalambor mualliflardan so‘rash kerak. Bu yerda o‘tirgan boshqarma rahbarlari har bir darslikni – aytganimdek, 300dan ortiq maket ishlab chiqilgan – ishlab chiqqan jami 500dan ortiq muallif bor. Aynan shu shaxs yoki darslik emas, umuman hozirgi ko‘p darsliklarimiz hayotga moslashtirilgan. Siz aytgan matn aynan Kun.uz'da chiqqan matndan olingan edi. Aytmoqchi bo‘lganim, xorijiy til darsliklarini olsangiz ham, matnlar bilan ishlash, real voqeliklarni ko‘rsatish holatlari keng tarqalgan.Aynan siz aytgan darslikning mualliflari bor. Ular bilan intervyu qilib, ulardan so‘rash maqsadga muvofiq bo‘lardi. Boshqa darsliklarda ham zamonamizda faoliyat olib boradigan, yashaydiganlar ham borligini aytib o‘tmoqchiman. Shu kitobning o‘zida turli sportchilar, san’at vakillari haqida hikoyalar, ma’lumotlarni uchratish mumkin”, – dedi Sharifxo‘jayev."
https://kun.uz/uz/news/2022/09/06/jinoyat-qidiruv-bolimi-xodimlarida-ham-bodikamera-bolishi-kerak-advokatlar,2022-12-01 20:24:21.293941,"Ilyos Yusupov:— Amaldagi qonunchiligimizda fuqaro qaysidir jinoyatda gumonlanib, ushlanadigan bo‘lsa, unga qaysi huquqlari tushuntirilishi kerak?— Avvalambor, fuqaroga qaysi jinoyatda gumonlanib ushlanayotganini ma’lum qilish kerak. Ikkinchidan, unga huquqlari tushuntirilishi kerak. Ular quyidagilar: Siz o‘zingizga qarshi ko‘rsatma bermaslik huquqiga egasiz. Sizning advokatga yoki yaqin qarindoshga xabar berish va advokat bilan xoli uchrashmaguncha ko‘rsatma bermaslik huquqingiz bor va hokazo.— Qonunchilikda belgilab qo‘yilgan bu qoidalar amalda ishlaydimi? Gumonlanuvchi sifatida tergov organlariga ishi tushganlardan ularga bu huquqlar tushuntirilganini eshitmaganmiz. Aksar hollarda ularning uyidagilariga xabar berilmaydi.— Endi, har bir advokatning ishi individual xususiyatga ega. Sababi har bir holatda shunday bo‘lgan, har bir holatda bunday bo‘lmagan, deb aytolmaymiz. Bu tizimli emas. Bu ayrim paytlarda kuzatiladigan holat.Ba’zan bizga ham yaqin qarindoshlari kelib, akamni yoki ukamni falonchi ichki ishlar organlariga olib borishgani haqida qo‘ng‘iroq bo‘ldi. O‘sha yerga borishingizni so‘raymiz, deb murojaat qilishadi. Bu bor narsa. Tabiiy hol. Lekin siz aytgan holatlar ham uchrab turadi.Agar bu jarayonlar elektronlashtirilsa, inson omili yo‘qoladigan bo‘lsa, bu narsa o‘z-o‘zidan yo‘qoladi. Ushlagan shaxsni har bir huquqni muhofaza qilish organi xodimlariga ham shart qo‘yish kerakmi yoki bodikamera zarurmi, ya’nikim ushlangan chog‘idan keyingi holatning hammasi bodikameraga tushib borsa, o‘sha huquqlarini tushuntirgan yoki tushuntirmaganini inkor qilishini isbotlashi mumkin bo‘ladi.Lekin hozir ushlangan shaxs bilan, ushlagan shaxs o‘rtasida bo‘ladigan muloqotni isbotlab berolmaymiz. U huquqlarini tushuntirdim deydi, bu esa u menga huquqimni tushuntirmadi deydi. Bu ikkisining gapini bir narsa isbotlashi mumkin bo‘ladi, u ham bo‘lsa videoyozuv.Zafar Usmonov:— Rostdan ham shunaqa holatlar bor. Ushlagan taraf fuqaroga huquqlarini men tushuntirganman deydi, fuqaro esa tushuntirmagan deb aytadi. Fuqarolarni gumonlanuvchi sifatida ushlab kelish yoki qo‘lga olish ko‘proq ichki ishlar xodimlari, xususan, jinoyat qidiruv bo‘limi xodimlari tomonidan amalga oshiriladi. Hamkasbim aytganiday, ularda na bodikamera, na videoyozuvlar bo‘lmaydi. Shu sabab ular zimmasidagi majburiyatlarga qanchalik rioya etganini bilish imkonsiz.Bizda o‘z huquqlarini tushunmaydigan odamlar hali ham bor. Huquqiy madaniyatni rivojlantirishga harakat qilinyapti. Lekin hali bu o‘ta darajada rivojlanib ketgani yo‘q. Men shuni taklif qilgan bo‘lardimki, advokatlar to‘g‘risida ko‘proq filmlar suratga olinsa va o‘sha yerda ana shu jihatlar aytib o‘tilsa, maqsadga muvofiq bo‘lar edi.Chet el kinolarida e’tibor berib qarayman, har bitta kinosida advokat bor. Har bitta kinosida politsiya mahkamasi bor. Har bitta kinosida shuni ko‘rish mumkinki, politsiya gumon qilinuvchi shaxsni ushlagan paytda “Falonchi Pismadonchi, uyga qo‘ng‘iroq qilish, advokat olish huquqingiz bor. Bergan ko‘rsatmangiz o‘zingizga qarshi ishlashi mumkin, ogohlantiraman” deb aytadi. Bizning kinolarimizda ham shu narsalar keng targ‘ib qilinsa, insonlarga tezroq ta’sir qiladi.— Demoqchisizki, konstitutsiyaviy islohotlar bilan birgalikda odamlarning huquqiy madaniyatini ham oshirib borish kerak.— Shunday. Chunki siz aytayotgan holatlar, ya’ni gumonlanuvchini ushlash chog‘ida unga huquqlari tushuntirilishi amaldagi qonunlarimizda ham bor. Bu norma bosh qonunimizda aksini topsa, u har bir fuqaroning konstitutsiyaviy huquqiga aylanadi. U qanday ishlab ketishini kelajakda ko‘ramiz.— Bu norma Konstitutsiyaga kiritilsa, uning ishlashiga bir umid bor. Ya’ni yaqinda har bir fuqaro konstitutsion huquqi buzilganda Konstitutsion sudga murojaat qilish imkoniyatiga ega bo‘ldi. Ilgari bunday imkoniyat mavjud emas edi. Ajabmaski, mana shu huquq mamlakat bosh qonunida aks etganidan so‘ng huquqi buzilgan fuqarolar Konstitutsiyaviy sud orqali haqqini himoya qila olishadi. Shunday emasmi?– Men ham shuni aytmoqchi edim. Jinoyat protsessual holatlarda va sudda ko‘rib chiqiladigan holatlar bo‘ladi, lekin bizda shunday narsalar borki, unga qo‘shimcha chiqarilgan qo‘shma qarorlar ham bor-da. Shuning uchun ko‘p holatlar ana shunday yuzaga keladi. Lekin bu norma Konstitutsiyamizga kiritilsa, juda ham samaraliroq bo‘ladi.— Konstitutsiyaga kiritilayotgan o‘zgarishlardan biri qiynoqlar bilan bog‘liq. Uzoq yillar O‘zbekistonning bu boradagi reputatsiyasi havas qilarli bo‘lmagan. Biroq oxirgi yillarda amalga oshirilgan o‘zgarishlar natijasida fuqarolarni qiynoqqa solish bilan bog‘liq holatlar kamaygani aytilyapti. Lekin joylarda huquqni muhofaza qiluvchi idoralar xodimlari tomonidan gumonlanuvchi yoki ayblanuvchilarni qiynoqqa solish bilan bog‘liq holatlar uchrab turibdi. Uzoqqa bormaylik, Andijon va Chiroqchida IIB binosida qiynoqqa solingani oqibatida nobud bo‘lgan yurtdoshlarimizning taqdiri bunga yaqqol misoldir.Hech kim qiynoqqa solinishi, zo‘ravonlikka, boshqa shafqatsiz, g‘ayriinsoniy yoki inson qadr-qimmatini kamsituvchi muomalaga yoxud jazoga duchor etilishi mumkin emasligi Konstitutsiya darajasida mustahkamlanishi odamlarga nima beradi, sizningcha?Ilyos Yusupov:— Bir narsani hisobga olishimiz kerakki, Konstitutsiyaga qiynoqqa qarshi o‘zgartirishlar kiritilishi nafaqat O‘zbekistonda, balki xalqaro hamjamiyatda, hattoki, BMT darajasidagi holatki, ya’ni qiynoqqa qarshi barcha davlatlar kurashishi kerakligi qat’iy belgilab qo‘yilyapti. Bizning amaldagi qonunchiligimizda ham qiynoqqa solinganlik yoki dalillarni to‘plashda qiynoq usullaridan foydalanganlik holati uchun jinoiy javobgarlik belgilangan.Lekin yuqorida aytganimizdek, qiynoqqa solmaslik va unga qarshi kurashish lozimligi to‘g‘risida tegishli o‘zgarishlar kiritilayotganini hisobga oladigan bo‘lsak, o‘ylaymanki, ayrim nopok xodimlarning o‘z vazifasini qonunlarga rioya qilgan holda ishlashiga turtki bo‘ladi deb o‘ylayman.— Faoliyatingizda sizga huquq va manfaatini himoya qilishni so‘rab murojaat qilgan fuqarolar orasida aynan qiynoq ostida ko‘rsatma olish holatlari bilan shikoyat qilganlar uchraganmi?Ilyos Yusupov:— Shaxsan mening advokatlik faoliyatimda bunday sabab bilan shikoyat qilgan fuqarolar uchramagan.Zafar Usmonov:— Faoliyatimda bunday holatlar uchragan. Faqat shu kunlarda emas, 2013–2014 yillarda bo‘lgan. Mana endi o‘sha ishlardan ayrimlari Oliy sud tomonidan oqlandi ham.Men yana qonunda ko‘rsatilmagan, lekin tajribamdan kelib chiqib duch kelgan bir holatni aytib o‘tmoqchiman. Hozirda gumonlanuvchini 48 soatdan ortiq tutib turish mumkin emas deyilyapti. Bitta savol tug‘iladi shu yerda.Mana shu 48 soat mobaynida uning shaxsiy ehtiyojlari, masalan ovqatlanishi, suv va kiyim-kechak berish masalasi bizning qonunlarimizda belgilanmagan. Agar tergovchiga iltimos qilsangiz, agar u insofli bo‘lsa, ovqat va boshqa ehtiyojlarini olib kelib berishini aytadi.Agar tergovchi unga boshqacha nazar bilan qarab munosabatda bo‘lsa, unda o‘sha gumonlanuvchiga biror narsa kiritishni taqiqlab qo‘yadi. Har bir ushlangan shaxs yo prokuratura, yoki ichki ishlar organlarining binolarida saqlanadi. Tashqariga chiqarilmaydi va shaxsiy buyumlari olib qo‘yiladi.Misol uchun, gumonlanuvchi kechki 20:00da ushlandi. O‘sha paytda tergovchi tomonidan JPKning 221-moddasi asosida qo‘lga olindi. U boshqa tashkilotning ushlab turish xonasiga olib borilganda ovqatlantirilishi mumkin, lekin u yerga borguncha yarim tun bo‘ladi. Ungacha u och bo‘ladi. Bu odam qiynaladi. Bizda aynan shu holatlar kiritilmagan.Iltimos qilardimki, shu masalani ham tartibga solish kerak. Bu dolzarb mavzu. Ya’ni o‘sha 48 soat mobaynida yaqin qarindoshlari yoki advokatlari tomonidan birlamchi ehtiyojlarini qondirish ta’minlansa, yaxshi bo‘lar edi. Kiyim-kechak ham sovuq vaqtlarda, masalan, kiyimini olishga ham ruxsat berilmasligi mumkin. Aslida bu ham bir qiynoq usuli bo‘lib qoladi-da. Agar och va yupun odamni uch soat ushlab turib, qildingmi desa, qilmagan bo‘lsa ham qildik deydi.Yana bir holat borki, rostakamiga kurashadigan advokatlarni tergovchilar yoqtirishmaydi. Nimagaki, o‘sha uydagilariga yomon ko‘rsatish, shartnomani bekor qilib, bu advokatdan voz kechirish holatlari ham bo‘lyapti. Hozirgi kunda ham bor bu holatlar.Yaqinda o‘zim bilan sodir bo‘ldi bu holat. Men qonuniy tortishyapman. Men iltimosnoma bilan murojaat qilganimda tergovchi tomonidan mijozimni 221-modda bilan vaqtincha ushlashga hukm chiqargan va ertasi kuni tushgacha hech narsa berdirmagan. Uydagilari olib kelsa, kiritishga huquqim yo‘q, deb turadi. Bu savol haqiqatdan ochiq qolib ketyapti. Ushbu holat ham Konstitutsiyaga kiritib qo‘yilsa, juda yaxshi bo‘lar edi.— Menimcha, bu Konstitutsiya bilan emas, qonun va qonun osti hujjatlar bilan tartibga solinadi. 2018 yilda bir guruh jurnalistlar AQShga borganmiz. Chikagodagi tergov izolyatoriga kirganmiz. Ko‘z o‘ngimizda u yerda saqlanayotganlarning tushligi uchun 20-30 qutida pitssa olib kelishdi. Demak, ularda bu tizim ishlayapti.Ilyos Yusupov:— Bizda ham tergov hibsxonalarida ushlangan shaxslar sudga qadar belgilangan muddatda suv va yeguliklar bilan ta’minlanadi. Hozir hamkasbim aytayotgan holat, ushlangan vaqtda tergovchining oldida bo‘lgan holat to‘g‘risida fikr bildirildi. Lekin tergov izolyatoriga joylashtirilgach, bu sharoitlar bor u yerda.Jamshid Niyozov suhbatlashdi.
Tasvirchi va montaj ustasi – Muhiddin Qurbonov."
https://kun.uz/uz/news/2022/09/06/samarqandda-darsliklarni-zinadan-uloqtirib-tarqatgan-oqituvchi-va-maktab-direktori-ishdan-ketdi,2022-12-01 20:24:22.797627,"Ijtimoiy tarmoqlarda Samarqand viloyatining Nurobod tumanidagi maktablardan birining o‘qituvchisi o‘quvchilarga kitob tarqatish uchun ularni otayotgani aks etgan video tarqaldi. Nurobod tumani hokimligi axborot xizmati ma’lumot berishicha, kitoblarni otgan o‘qituvchi ishdan olingan.Nurobod tumani xalq ta’limi bo‘limi tomonidan tuzilgan ishchi guruh o‘rganishlariga ko‘ra, tumandagi 1-sonli umumiy o‘rta ta’lim maktabining 4-sinf rahbari Shohida G‘afforova maktab darsliklari va mashq daftarlarini o‘quvchilariga qo‘pol tarzda, o‘qituvchi etikasi va odob-axloq qoidalariga zid ravishda, sinfdan tashqari holatda tarqatganligi ma’lum bo‘lgan.«O‘qituvchiga xos bo‘lmagan xislatda xatti-harakat qilganligi sababli umumiy o‘rta ta’lim maktabining 4-d sinf rahbari Shohida G‘afforova bilan tuzilgan mehnat shartnomasi bekor qilindi», — deyiladi xabarda.Shuningdek, maktab darsliklari va mashq daftarlari tarqatilishini nazoratga olmagani va mas’uliyatsizlikka yo‘l qo‘ygani sabab maktab direktori E.Hamrayev ham egallab turgan lavozimidan ozod qilingan.Ma’lumot uchun, joriy yilda darslik kitoblarining ijara haqi keskin ko‘tarib yuborilgani ota-onalarning e’tiroziga sabab bo‘lgach, 5sentabr kuni prezident darslik va mashq daftarlarini bepul ijaraga berish haqida topishiriq bergandi.Bundan tashqari, Shavkat Mirziyoyev maktablar qurilishi bo‘yicha hokimlarni qattiq tanqid qilgan. «290 ta maktabda qurilish-ta’mirlash ishlari nihoyasiga yetmagan. Shu viloyatlarga kelgusi yil maktab bo‘yicha pul berilmaydi. Hokim aybdor, deb hammaning o‘zi televizorda chiqadi: «Shuni bajarmaganimga men aybdorman», deb», degan prezident."
https://kun.uz/uz/news/2022/09/05/mavhumlik-va-xaos-toshkent-yana-uysiz-talabalar-shahriga-aylandi,2022-12-01 20:24:24.212848,"Ko‘p yillik muammo – o‘sha-o‘sha. Ko‘rpa-to‘shaklari bilan poytaxtga ko‘chib kelgan talabalar va ularga hamroh ota-onalar universitet xiyobonida biror yangilikdan umidvor bo‘lib kutishyapti.Ota-onalardan biri grantda o‘qiydiganlarga yotoqxona berilmasligi aytilganidan og‘rinadi. Ijara narxlari esa osmonda.Ko‘plar umid qilayotgan yotoqxona masalasi esa mavhum. Bu borada shunchaki xaos yuzaga kelgan.2021 yil sentabrida qabul qilingan hukumat qarori bilan, 2022 yilda Toshkent shahridagi 11ta OTMda yotoqxonalar qurilishi kerak edi. Lekin Kun.uz avvalroq yozganidek, ulardan faqatgina O‘zbekiston davlat jahon tillari universitetining yangi yotoqxonasi tayyor.O‘zbekiston Milliy universitetining mavjud yotoqxonalaridan birida esa hamon ta’mirlash ishlari oxiriga yetkazilmaganiga guvoh bo‘ldik. Yangi yotoqxona borasida esa ma’lumot yo‘q.Avvalroq, Oliy va o‘rta maxsus ta’lim vazirligi respublikada 30890 o‘rinli 60ta loyiha amalga oshirilayotgani, shundan 16050 o‘rinli 30ta loyihada qurilish jarayoni ketayotganini ma’lum qilgandi.Kun.uz talabalarning xotirjam bilim olishiga to‘siq bo‘lib kelayotgan turar joy muammosi haqida bir necha yildan beri yozib keladi:Talabalar – poytaxtning asl uysizlariYUNISEF o‘zbek talabalari haqida: Ta’lim xarajatlari ularda stress va chorasizlik hissini uyg‘otmoqdaTalabalar Toshkentga qaytdi. Toshkent ularni sevmaydiNa yotoqxona bor, na ijaraga uy — talabalar va ota-onalar muammosi"
https://kun.uz/uz/news/2022/09/05/ozbekistonda-oliy-talim-inqirozi-illyuziya-ortidagi-absurdlar,2022-12-01 20:24:25.719684,"Jamiyatdagi juda ko‘p muammolarning ildizi ta’limga borib taqaladi. Kun.uz homiyligidagi SUBeKTIV loyihasining yangi soni – 35 million aholiga ega O‘zbekiston qanday qilib amalda oliy ta’limsiz qolgani haqida.Jamshidxon Ziyoxonov,
muallifSifatli kontent tayyorlash ko‘pgina vaqt va mablag‘ talab etishini yaxshi tushunadigan va bizni moddiy qo‘llab-quvvatlamoqchi bo‘lgan vatandoshlarimiz o‘zlari uchun qulay yo‘llardan birini tanlab ko‘mak berishlari mumkin:"
https://kun.uz/uz/news/2022/09/05/toshkent-metropoliteni-metro-yolovchilariga-murojaat-,2022-12-01 20:24:27.282304,"Hurmatli yo‘lovchilar!Joriy yilning sentabr oyidan boshlab metropolitendan foydalanuvchi yo‘lovchilar soni o‘tgan yilga nisbatan kuniga 200 mingdan oshishi kutilmoqda. Prognozlarga ko‘ra sentabr oyida bir kunda 550-580 ming, oktabr oyida 600 mingga yetadi.Shu sababli, yuzaga kelishi mumkin bo‘lgan tirbandliklarning oldini olish maqsadida, poytaxt metropoliteni tomonidan tizimli ishlar amalga oshirilib kelinmoqda. Shuningdek, bu borada yo‘lovchilar ham metropolitendan foydalanish qoidalariga amal qilishlarini so‘raymiz. Harakatlanish vaqtida o‘zaro hurmatni saqlash, poyezd ichidagi yo‘lovchilar chiqib ketguniga qadar kirish uchun vagon eshiklari oldida turmaslik, manzilga kelgach poyezddan chiqish uchun imkon qadar tezroq harakat qilish, vagon eshiklariga suyanmaslik, shaxsiy buyumlarni vagon va metro hududida qoldirmaslik talab etiladi. Bularning barchasi oraliq intervallarining reja asosida amalga oshirilishini ta’minlashga ijobiy ta’sir ko‘rsatadi. Shuni alohida ta’kidlash joizki, metrodan doimiy tarzda foydalanuvchi yo‘lovchilar to‘lovni bank va transport kartalari orqali amalga oshirishsa, o‘z vaqtlarini tejashlari hamda kassa oldidagi tirbandlikni maksimal darajada kamaytirishiga zamin yaratadi.Yuqoridagi qoidalarga amal qilib, yo‘lovchilarga xavfsiz va madaniyatli xizmat ko‘rsatishda o‘z hissangizni qo‘shasiz degan umiddamiz.""Toshkent metropoliteni"" DUK ma’muriyati "
https://kun.uz/uz/news/2022/09/05/samarqand-turizm-markazi-euronews-telekanali-nigohida,2022-12-01 20:24:29.439312,"Yevropaning nufuzli nashri jurnalistlari Silk Road Samarkand majmuasi ochilishi bilan O‘zbekistonga sayyohlar oqimi kuchayishini ta’kidlamoqdalar. O‘zbekistonning qadimiy kentlaridan biri bo‘lgan Samarqandda Silk Road Samarkand yangi turizm markazi xorijlik mehmonlar va sayyohlar uchun o‘z bag‘rini ochdi. Euronews telekanali o‘zining «Focus» sahifasida namoyish etgan reportaj orqali ushbu zamonaviy sayyohlik majmuasi bilan yaqindan tanishish va loyihani ro‘yobga chiqarishga bevosita daxldor insonlar bilan muloqotga chorlamoqda.Galina Polonskayaning Samarqanddan olingan syujyeti oylik tomoshabinlar qamrovi qariyb 15,2 million kishini tashkil etuvchi eng ommabop sanalgan Euronews xalqaro axborot telekanalida ancha yuqori namoyish ko‘rsatkichiga erishdi. Bu bejiz emas, albatta. Reportajda Samarqand turistik markazi zamonaviy kongress-markazi, «Abadiy shahar» tarixiy-etnografik xiyoboni, gashtak (baliq tutish uchun sun’iy ko‘l), musiqali fontan o‘rnatilgan markaziy saylgoh, Eco Village alohida kottejlar majmuasi, shuningdek xalqaro tasniflangan brendlar ostidagi 8 ta mehmonxonani birlashtirgan ulkan ko‘p tarmoqli majmua sifatida tez orada O‘rta Osiyo turizm sektoridagi referent markaziga aylanadi, deya ta’riflanadi. Yevropa ommaviy axborot vositalarida ta’kidlashicha, aynan Silk Road Samarkand majmuasi kelgusida Samarqand shahrida turizmni yanada rivojlantirishda kuch va sur’at bag‘ishlovchi omil bo‘lib xizmat qiladi. - Bu biz uchun katta ahamiyatga molik voqea, beqiyos Samarqand shahriga, O‘zbekistonga butun dunyoni mehmonga chorlash imkoniyati tug‘ilganidan behad mamnunmiz, — deydi Silk Road Samarkand Boshqaruv kompaniyasi bosh direktori Artyom Vladimirovich Yegikyan. – Majmuaga bag‘ishlangan 30 soniyalik promo-rolikning O‘zbekiston Respublikasi Mustaqilligi kuni efirga uzatilishida ham o‘ziga xos timsol bor. Biz ilk sayyohlar guruhini mana shu kuz mavsumidayoq kutib olishga hozirlik ko‘rmoqdamiz. Ayni paytda sentabr oyi oxiridan boshlab ochiq sanalarni bron qilish tizimi ishga tushish arafasida. Ishonchimiz komilki, mehmonxonalarimiz hamda butun markaz salohiyati Samarqandga sayyohlar oqimi hajmini ikki karra oshirishga xizmat qiladi. Mohiyatan Samarqand turizm markazi hozirdanoq ishbilarmonlik, madaniy, tibbiy va gastronomik turizm obektlarini birlashtiruvchi tarmoqqa aylanib ulgurdi.Silk Road Samarkand faoliyati doirasida mintaqada turizm yo‘nalishida mutlaqo yangi shakldagi mahsulot taqdim etilmoqda. Bu yerda, Samarqandda ilk bora 5 yulduzli mehmonxonalar ishga tushdi, o‘xshashi yo‘q yashil xiyobon yaratildi. Silk Road Samarkand’ning eng ahamiyatli hamkorlaridan biri Xitoyning Minyoun Hospitality mehmonxonalar tarmog‘i bo‘ldi. Ushbu tarmoq Markaziy Osiyodagi ilk mehmonxonalarini aynan Samarqand zaminida ochmoqda.O‘tmish va kelajakni bog‘lab turuvchi timsoliy ko‘prik reportaj tomoshabinini Silk Road Samarkand’ning baayni yuragiga – milliy me’morchilik, hunarmandchilik va ustakorlik an’analari aks etgan «Abadiy shahar»ga yetaklaydi. Bu majmua mohir ustalar, rassomlar, hunarmandlar, yog‘och o‘ymakorlari, kulollar va naqqoshlar – O‘zbekiston xalqi qodir bo‘lgan eng asl ne’matlarning bor negizi va mohiyati namoyishi sifatida har bir xorijlik mehmonda katta qiziqish uyg‘otadi. «Abadiy shahar» majmuasida 100 dan ortiq xalq hunarmandchiligi va amaliy san’ati vakillarining ustaxonalari joylashadi. Ular o‘zbek kulolchilik, o‘ymakorlik, ipakchilik namunalari, milliy liboslar va suvenirlar, so‘zanalar va gilamlarni shu yerning o‘zida yaratadilar. Shuningdek, bu yerda taniqli rassomlar va dizaynerlarning ustaxonalari hamda shourumlariga ham o‘rin berilgan. «Abadiy shahar»dagi mayolika kolleksiyasi mutlaqo betakror, uni yaratishda mavjud tarixiy inshootlarning hech biridan andoza olinmagan. Yaratuvchi ustalarning ishonch bildirishicha, Silk Road Samarkand va uning yuragi bo‘lmish «Abadiy shahar» tez orada butun jahonga dong taratadi.Yangi Samarqand va turizm sohasida yangi imkoniyatlar timsoli bo‘lmish ushbu keng ko‘lamli loyiha kelgusida butun Markaziy Osiyoning diqqatga sazovor inshootiga aylanishi hech shubha yo‘q.Ma’lumot uchun:• markaz hududi — 260 gadan ortiq • ko‘kalamzorlashtirilgan maydon — 170 gadan ortiq• 8 ta mehmonxona• kongress-markazning funksional maydoni — 18 000 m²• 14 ta villa• 31,8 km uzunlikda yo‘laklar va veloyo‘lak• 12 ta ko‘prik • sun’iy ko‘llar maydoni 46 ga• yo‘llar uzunligi 20 km • qurilish ishlariga 10 000 nafardan ortiq mutaxassis jalb etilgan bo‘lib, ularning 2000 nafardan ortig‘i xorijdan taklif etilgan mutaxassislardir• majmuadagi mehmonxonalar bir vaqtning o‘zida 3000 odamni sig‘dira oladi• shahar markazida 20 daqiqalik masofada joylashganSilk Road Samarkand Matbuot xizmati Ⓣ"
https://kun.uz/uz/news/2022/09/05/fargonada-yhx-bolimi-oldida-fuqaro-oziga-lezviya-bilan-tan-jarohati-yetkazayotgani-holati-boyicha-munosabat-bildirildi,2022-12-01 20:24:30.958659,"Qayd etilishicha, 2022 yil 1 sentabr kuni Qo‘qon shahar U.Nosir ko‘chasida YPX inspektorlari tomonidan to‘xtatilgan “Matiz” rusumli transport vositasi haydovchisi psixotrop modda ta’sirida ekanlikda gumonlanib, tibbiy tekshiruvga taklif etilgan vaqtda haydovchi tibbiy tekshiruvdan bosh tortganligi sabab ushbu holat yuzasidan YPX inspektorlari tomonidan O‘zbekiston Respublikasi Ma’muriy javobgarlik to‘g‘risidagi kodeksining 136-moddasiga asosan ma’muriy bayonnoma rasmiylashtirilgan.Joriy yilning 5 sentabr kuni ushbu “Matiz” rusumli transport vositasi haydovchisi va uning onasi Qo‘qon shahar ichki ishlar boshqarmasi yo‘l harakati xavfsizligi bo‘limiga kelib, ushbu ma’muriy bayonnomaga e’tiroz bildirib, transport vositasini jarima maydonidan chiqarib berishni so‘rashgan. Ichki ishlar organlari xodimlari tomonidan yuqoridagi holat yuzasidan to‘plangan hujjatlar sud organiga ko‘rib chiqish uchun yuborilishi hamda qonuniy qaror qabul qilinishi tushuntirilganda haydovchining bundan jahli chiqib, o‘ziga tan jarohati yetkazgan va onasining sog‘ligi yomonlashgan.Ushbu fuqarolarga zudlik bilan tibbiy yordam ko‘rsatilgan.“Hozirda holat yuzasidan o‘rganish ishlari olib borilmoqda”, – deyiladi munosabatda.Avvalroq, Farg‘onada IIB xodimlari tomonidan mastlik holatini tekshirish uchun olib ketilayotgan fuqaro to‘satdan vafot etganligi to‘g‘risida xabar berilgan edi."
https://kun.uz/uz/news/2022/09/04/jigildon-qaynashi-oshqozon-yarasi-xastaligi-alomatimi-mutaxassis-javob-beradi,2022-12-01 20:24:33.127198,"Bugungi kunda oshqozon va o‘n ikki barmoqli ichak yarasidan ko‘pchilik aziyat chekadi. Asosan 20-40 yosh atrofidagi insonlarda uchraydigan ushbu xastalik so‘nggi vaqtlarda hatto maktab yoshidagi o‘g‘il-qizlarda ham ko‘p kuzatilmoqda. Xo‘sh, bunga sabab nima? Ushbu kasallikdan qanday saqlanish mumkin?SSV matbuot xizmatining shu kabi savollariga tibbiyot fanlari doktori, professor Feruza Hamrabayeva javob berdi.— Oshqozon va o‘n ikki barmoqli ichak yarasi — surunkali, qaytalanuvchi va remissiya davrlari almashinib keluvchi xastalik bo‘lib, uning kelib chiqishiga, eng avvalo, tartibsiz va nosog‘lom ovqatlanish sabab bo‘ladi, — deydi shifokor. —  Ya’ni o‘z vaqtida taomlanmaslik, shilliq qavatga salbiy ta’sir etuvchi hamda oshqozon shirasi ishlab chiqarilishini kuchaytiruvchi achchiq, dudlangan, xamirli taomlar, pishiriqlar, quruq va sovuq yeguliklarni haddan ziyod ko‘p iste’mol qilish, bo‘yoqli va gazli hamda qahva kabi ichimliklarni me’yoridan ortiq ichish ushbu kasallikni yuzaga keltiradi.Qolaversa, irsiy moyillik, Helicobacter pylori infeksiya­si, me’da shirasining ko‘p miqdorda ishlab chiqarilishi, ayrim dori vositalarini nazoratsiz va uzoq muddat qabul qilish, asabiylashish, stress, chekish, spirtli ichimliklar ichish va tug‘ma nuqsonlar ham bunga sabab bo‘lishi mumkin.Dard zo‘rayganda, bemor, asosan, og‘riqdan shikoyat qiladi. Oshqozonning orqa devori va kardial qismi yaralarida og‘riq ovqat iste’mol qilgandan keyin yuzaga keladi. Ular simillovchi xarakterda bo‘lib, ko‘p hollarda to‘sh orti va yurak sohasida kuzatiladi. Alkogolli ichimliklar va achchiq oziq-ovqat mahsulotlarini iste’mol qilish yoki jismoniy og‘ir ishlarni bajarganda og‘riq yanada kuchayadi.Shu bilan birga, ishtahaning pasayishi, ko‘ngil aynishi, jig‘ildon qaynashi, qorin dam bo‘lishi, kekirish, og‘iz bo‘shlig‘ida achchiq yoki nordon ta’m sezilishi kabi belgilar ham ushbu kasallik alomati bo‘lishi mumkin.Xastalik yaraning joylashishi, o‘lchamlari, chuqurligi, oshqozonning sekretor faoliyati, bemor yoshiga bog‘liq holda turlicha kechadi.Uni faqat dori-darmon bilangina davolab bo‘lmaydi. Aksincha, kasallikka yondashuv kompleks tarzda bo‘lishi, xususan, bemorning umumiy ahvoli va shikoyatlarini atroflicha o‘rganish zarur. Shundan so‘ng shifokor tavsiyasi bilan endoskopik tekshiruv, oshqozon traktini rentgenogramma orqali ko‘rish, Helicobacter pylori infeksiyasini aniqlashga doir qon tahlillari o‘tkaziladi.Shu bilan birga, me’da shirasining kislotaliligini kamaytirish talab etiladi. Bu esa jig‘ildon qaynashi, kekirish va ko‘ngil aynishi kabi yoqimsiz alomatlarni bartaraf etishga yordam beradi.Agar kasallik ilk bosqichda bo‘lsa, kerakli preparatlar buyuriladi. Uni davolashning yana bir usuli jarrohlik amaliyotidir. Bunda mazkur a’zoning ma’lum qismini operativ yo‘l bilan rezeksiya (kesib olib tashlash) qilinadi.Bu kasallik uzoq muddat davolanishni talab etadigan xastalikdir. Ayniqsa, muolajaga yetarlicha e’tibor berilmasa, saraton keltirib chiqarishi mumkin.Oshqozon va o‘n ikki barmoqli ichak yarasining oldini olishda kuniga uch yoki to‘rt marta, kam-kamdan ovqatlanish, kechqurun hazmi og‘ir taomlardan tiyilish, tabiiy mahsulotlar — meva, sabzavotlarni ko‘proq tanovul qilish, margarin, mayonezlardan tayyorlangan yeguliklarni kamroq iste’mol qilish, ko‘proq suv ichish juda muhim. Eng asosiysi, me’da xastaliklariga duchor bo‘lmaslik uchun sog‘lom turmush tarziga rioya qilish lozim."
https://kun.uz/uz/news/2022/09/04/toshkent-viloyatida-beton-tosiqqa-urilgan-lacetti-yonib-ketdi,2022-12-01 20:24:34.558560,"Ijtimoiy tarmoqlarda «Rohat» postiga kelaverishda Lacetti katta tezlikda beton to‘siqqa urilib, yonib ketgani aytilgan xabarlar tarqaldi. Holat yuzasidan Toshkent viloyati Yo‘l harakati xavfsizligi boshqarmasi munosabat bildirdi.Ma’lum bo‘lishicha, 3 sentabr kuni soat taxminan 14:15 da Toshkent viloyati Yuqori Chirchiq tumani hududidan o‘tgan, davlat ahamiyatiga ega bo‘lgan 4R17a avtomobil yo‘lining 4-kilometrida haydovchi — 2001 yilda tug‘ilgan Q.Sh. Lacetti’da ketayotib, rul boshqaruvini eplay olmay, yo‘lning o‘ng chetidagi muhofazalovchi beton to‘siqqa urilib, yo‘l-transport hodisasi sodir etgan. Beton to‘siqqa urilishi oqibatida avtomobilda yong‘in kelib chiqqan va mashina to‘liq yonib ketgan.Ushbu yo‘l-transport hodisasidan so‘ng haydovchiga voqea joyida birinchi tez tibbiy yordam ko‘rsatilgan. Yuqori Chirchiq tumani IIB YHXB tomonidan surishtiruv ishlari olib borilmoqda."
https://kun.uz/uz/news/2022/09/04/namanganda-lacetti-yoldan-chiqib-ketib-yth-sodir-etdi,2022-12-01 20:24:36.018629,"Namangan viloyatida boshqaruvni yo‘qotgan mashina yo‘l chetiga chiqib ketib, yo‘l-transport hodisasi sodir etdi. Bu haqda viloyat Yo‘l harakati xavfsizligi boshqarmasi xabar qildi.Qayd etilishicha, holat 4R-112 Farg‘ona halqa yo‘li avtomobil yo‘lining Chust—Pop yo‘nalishida sodir bo‘lgan. Lacetti avtomashinasini boshqarib ketayotgan haydovchi harakat xavfsizligini ta’minlay olmay, yo‘ldan chiqib ketgan.YTH oqibatida transport vositasi texnik shikastlangan.Avtomashina ichida bo‘lgan haydovchi va ikki nafar yo‘lovchilarda tan jarohati aniqlanmagan.«Hurmatli haydovchilar, yo‘llarda harakatlangan vaqtingizda hushyorlik va ziyraklikni oshiring. Charchoqni sezsangiz avtomashinangizni darhol to‘xtating va biroz mizg‘ib oling» — deyiladi xabarda."
https://kun.uz/uz/news/2022/09/03/10-ta-faoliyat-turi-ozini-ozi-band-qilganlar-shugullanishi-mumkin-bolgan-ishlar-royxatiga-kiritildi,2022-12-01 20:24:37.462726,"“Norasmiy bandlik ulushini qisqartirish hamda mehnat resurslari balansini zamonaviy yondashuvlar asosida shakllantirish chora-tadbirlari to‘g‘risida”gi prezident qarori qabul qilindi.2022 yil 1 noyabrdan quyidagi 10 ta faoliyat turi o‘zini o‘zi band qilgan shaxslar shug‘ullanishi mumkin bo‘lgan faoliyat (ishlar, xizmatlar) turlari ro‘yxatiga kiritiladi:2023 yil 1 yanvardan YaTTlar bilan mehnat munosabatlarida bo‘lgan jismoniy shaxslar uchun ijtimoiy soliq summasining eng kam miqdori oyiga BHM 50 foizidan yiliga BHM bir baravarigacha kamaytiriladi (savdo majmualari va bozorlarda faoliyat yuritayotgan yakka tartibdagi tadbirkorlar bilan mehnat munosabatlarida bo‘lgan jismoniy shaxslar bundan mustasno).2023 yil 1 yanvardan o‘zining shaxsiy tomorqa yer uchastkasida quyidagi faoliyat turlari bilan shug‘ullanayotgan fuqarolar tomonidan yiliga BHM kamida 1 baravari miqdorida ijtimoiy soliq to‘langan taqdirda, ular rasmiy band bo‘lgan aholi toifasiga kiritiladi va ushbu davr ularning mehnat stajiga qo‘shiladi:Eslatib o‘tamiz, Soliq kodeksining 369-moddasiga asosan, belgilangan tartibda o‘zini o‘zi band qilgan shaxslarning mehnat faoliyati natijasida olingan daromadlari jami daromadlar tarkibiga kiritilmaydi va soliqqa tortilmaydi.O‘zini o‘zi band qilgan shaxslarning toifalari ro‘yxatida bungacha 68 ta yo‘nalish bor edi. 1 sentabrdan ular qatoriga kirakashlik ham qo‘shildi.Fuqarolar Soliq ilovasi orqali o‘zini o‘zi band qilgan shaxs sifatida ro‘yxatdan o‘tishi mumkin."
https://kun.uz/uz/news/2022/09/03/men-haqimda-tarqalayotgan-gap-sozlar-tuhmat-rafiqasining-jasadini-ikki-kun-mashinada-olib-yurganlikda-ayblangan-er,2022-12-01 20:24:39.129600,"“U xotinimni nomahramga ko‘rsatmayman deb bolamni 12 soat mobaynida uyda saqlab o‘tirgan. Bizga ham aytmagan kasal bo‘lganini, do‘xtir ham chaqirtirmagan. O‘lib bo‘lgandan keyin chaqirgan bo‘lishiyam mumkin-da. Bolam 9 iyun kuni kasal bo‘lgan. 10 iyun kuni obedlarga borib o‘lganini bildik. Qizim o‘lgandan keyin xabar beryapti-da. Yo‘qsa bolam ikki kun burun binoyiday edi. Soppa-sog‘ edi bolam. Unga men bilan gaplashishiga ruxsat bermagan, bir yil gaplashtirmadi qizim bilan”, deydi marhumning onasi Gavhar Jo‘rayeva.Ma’lum bo‘lishicha, marhuma Dilnoza Jo‘rayeva birinchi turmushi o‘xshamagani uchun 2020 yilda hozirgi eriga turmushga chiqqan.“Qizim uning 3-xotini bo‘lgan. Birinchi xotini Amerikada, undan to‘rtta bolasi bor. AQSh sudi uni oila uchun xavfli deb topgan va 5 yil davomida farzandlariga yaqin kelishni taqiqlagan. Ikkinchi xotinidan ikkita o‘g‘li bor, u bilan ham yashamaydi. Qizim bilan nikohlaridan bitta qizlari bor. Mayitni ekspertizadan olib chiqqanidan so‘ng mashinaga solib qo‘ygan, o‘zi bozorlik qilgani bozorga ketgan. Iyun oyi, tasavvur qiling, 50 daraja issiq bo‘lgandi, hamma biladi. Yakkasaroydagi “dom”iga borib singillarim to‘polon qilgandan keyin qo‘shnilari tushib kelgan. Internetda tarqalgan video o‘sha paytda olingan. Bu vaqtda men Rossiyada edim. Hammasini videoga olishni, “uchastkavoy”ni chaqirtirishni aytdim ularga. Videoda “uchastkavoy” ham turibdi mashinaning yonida, ko‘rgandirsiz. Bolamni pillani o‘raganday o‘rab mashinadan tushirmagan, uyiga olib kirishga hazar qilgan”, deydi marhumaning onasi.Marhumaning eri Otabek Hasan qaynonasining so‘zlarini inkor qildi.“Rahmatli Dilnoza mening uchinchi turmushim bo‘lgani rost. Ungacha ikki marta uylanib, ajrashganman. Hech qachon nikohimda bittadan ortiq ayol bo‘lmagan. Birinchi ayolim bilan 15 yil yashaganman. U bilan ba’zi bir sabablarga ko‘ra, o‘zaro kelishuv asosida 2019 yili qonuniy va shar’iy ajrashganman. Birinchi turmushimdan to‘rt nafar farzandim bor. Ular bilan haligacha ko‘rishib turaman, farzandlarim meni juda yaxshi ko‘rishadi, ta’minotlarini berib turaman. AQShdagi hech bir sud meni otalik huquqidan mahrum qilmagan, farzandlarimga yaqinlashishni taqiqlamagan. Bularning barchasi bo‘hton.Keyin boshqa ayolga uylandim. Undan bir o‘g‘il, bir qizim bor. Nikohdan keyin uydagilari xotinimni AQShga olib ketishimga rozi bo‘lmagani, shu yerda qolib yashashimizni so‘ragani uchun ma’lum muddatdan keyin uning talog‘ini berishga majbur bo‘ldim. Chunki men Amerika fuqarosiman, ishim, hayotim shu mamlakatga bog‘langan. Qonuniy ajrashish uchun ariza berganmiz. Lekin O‘zbekiston sudlari talog‘ini berib bo‘lgan xotinim bilan yarashishim uchun qayta-qayta muddat beravergani, ajratib yubormagani uchun haligacha qonuniy nikohimiz bekor qilinmagan. Jarayon ikki yildan beri cho‘zilmoqda.Dilnozaga uylangan vaqtim nikohimda boshqa ayol bo‘lmagan. Gavhar Jo‘rayeva hamda uning qarindoshlari hamma joyda bizning ZAGSimiz bo‘lmaganini aytib yuribdi. Aslida undaymas. Biz Dubayda rasmiy nikohni qayd ettirganmiz. U yerning qonun-qoidalari asosida bu mumkin. Ana shu hujjat asosida ayolimga AQSh fuqarosining rafiqasi sifatida viza rasmiylashtirish uchun Amerika elchixonasiga ariza topshirganmiz. Tez orada qizim va ayolimni AQShga olib ketishimiz kerak edi, buni tekshirib ko‘rish qiyin emas. Gavhar Jo‘rayeva Dilnozaning o‘limida meni ayblab kelmoqda, qotil bo‘lsam shu ishlarni qilarmidim”, deydi u.Otabek Hasan 10 iyunda sodir bo‘lgan voqeaning videosi oradan ikki yarim oy o‘tib tarqatilayotgani bejiz emasligini ta’kidladi. Ma’lum bo‘lishicha, rafiqasining mayitini Andijonga olib borganda o‘zi va yetmishga yaqinlashgan otasi Gavhar Jo‘rayeva hamda uning qarindoshlari tomonidan toshbo‘ron qilingan, xotinining qabriga qo‘yilgan qabr toshni ham buzib tashlashgan. Shundan so‘ng ro‘y bergan holatlar yuzasidan huquqni muhofaza qiluvchi idoralarga ariza bergan, ayni paytda tergov davom etmoqda. Erkakning so‘zlariga ko‘ra, qaynonasi va uning yaqinlari tergovni chalg‘itish, javobgarlikdan qutulib qolish maqsadida bu tuhmatlarni uyushtirishmoqda.“Ayolimning jasadini ikki kunlab mashinamda olib yurganim g‘irt tuhmat. Ekspertizadagilar mayitni o‘rab, muhrlab berarkan, unga qo‘lingizni ham tekkizmang, o‘ramni ochmang. To‘g‘ri qabristonga olib borib o‘sha yerda oching deb tayinlashdi. Men uni Toshkentda dafn ettirmoqchi edim, lekin qarindoshlari Andijonga olib ketamiz deb turib olishdi. Otam va qaynotamning so‘zlariga kirib, bunga qarshilik qilmadim. Hali Andijondagilar yetib kelishmagandi. Ekspertizadan chiqib, to‘g‘ri Toshkentdagi “dom”imizga qaytdim. Chunki bir yoshdagi Maryam qizimni qo‘shni ayolga tashlab ketgandim, uyda men, Dilnoza va qizimdan boshqa odam yashamasdi. Uyimizga yetib borgan vaqtim ota-onam ham Qarshidan yetib kelib qolishdi. Ular bilan ko‘rishib beshinchi qavatga – qo‘shnimnikida qolgan bolamning yoniga yugurdim. Shukur, xarxasha qilmay o‘tirgan ekan. Qoldirib ketgan yeguliklarim tugagani uchun “dom”imiz yonidagi do‘kondan sut, NAN, yogurt kabilarni olib uyga qaytayotganimda andijonliklar kelib qoldi. Ular qo‘limdagilarni ko‘rib, mayitni mashinada qoldirib buning bemalol bozor qilib yurganini qaranglar, deb menga yopishib ketishdi. Dilnozani tog‘asining o‘g‘li telefonida videoga ola boshladi, yo‘q joydan meni ikkki kundan beri jasadni mashinamda olib yurishda aybladi. Holbuki Dilnoza o‘sha kuni vafot etgandi, buni ular ham yaxshi biladi. Jasad o‘sha kuni ekspertizadan olib chiqilgan, qo‘limda u yerdan berilgan hujjatlar ham bor. Shallaqilik qilayotganlarga e’tiroz bildirmoqchi edim, otam “Bolam, ular hozir kuyib turibdi, sen og‘irroq bo‘laqol. Hademay o‘zlariga kelib qolishadi” deganlari uchun jim turishga majbur bo‘ldim. Mayitni mashinamda Andijonga olib bordim. U yerda keksaligiga qaramay otamni va meni toshbo‘ron qilishdi, meni yotqizib olib tepkilashdi ham. Otamning boshlari yorildi, badani momataloq bo‘ldi. Shunga chidolmay mushtumzo‘rlarga chora ko‘rishlarini so‘rab ariza berdim. Ish hozir tergovda. Men haqimda turli ig‘vo va bo‘htonlar tarqalayotganining, 10 iyundagi video oradan shuncha vaqt o‘tib internetda shov-shuv qilinayotganining sababi shu”, deydi Otabek Hasan.Marhumaning birinchi turmushidan 11 va 8 yashar ikkita qizi bor. Ayni paytda qizaloqlar Andijonda, buvisining qaramog‘ida yashayapti. Ikkinchi turmushidan ham bitta qizi bo‘lib, u bir yoshga to‘lgan. Ayni paytda go‘dak otasi Otabekning qo‘lida qolgani aytilmoqda.“Birinchi turmushidan ikkita qizi bor. Katta nevaram bu yil 5-sinfga, keyingisi 2-sinfga chiqadi. Keyingi turmushidan bitta qiz dunyoga kelgan, u bir yoshda. Oldingi turmushidan ajralgach, internet orqali hozirgi eri bilan topishgandi. Shar’iy nikoh asosida yashashgan, birinchi oilasi bilan qonuniy nikohdan o‘tgandi. Birinchi kuyovimga o‘zim uzatgandim, turmushi o‘xshamagani uchun qizim keyingi hayotimga aralashmang deganiga hech narsa qilolmagandim. O‘ttiz ikkiga kirgan qiz edi o‘sha paytda. Bor-yo‘g‘i ikki yil yashashdi, 2020 yilda turmush qurgandi.Qizimning katta farzandlari menda. Ular qizim erga tekkandan keyin ham 8 oy men bilan yashashgandi. Hozir ularni vasiyligimga olyapman. Chaqaloq otasida qolgan, menga ko‘rsatmaydi ham, shu paytgacha ko‘rmaganman ham”, deydi Gavhar Jo‘rayeva.Otabek Hasanga ko‘ra qaynonasi qizi haqidagi hamma haqiqatni aytmayapti, ijtimoiy tarmoqlarda faqat o‘ziga qulay ma’lumotlarni ulashmoqda.“Dilnoza mendan oldin ham uch marta turmushga chiqqan, men uning to‘rtinchi eriman. Qaynonam aytganday ikkinchi eri emas. Buni onasi juda yaxshi biladi.Ayolim go‘dakligida qaynotam bilan ajrashib ketgan. Keyin yana ikki marta erga tekkan. Ulardan biridan bir o‘g‘il ko‘rgan. Hozir boshi ochiq. Dilnoza buvisining qo‘lida katta bo‘lgan. Uni ko‘zimning oldida yurasan deb devor-darmiyon qo‘shnisi ham qarindoshiga majburlab uzatgan. Ayolim menga birinchi eri boshqa viloyatdagi qamoqxonada qo‘riqchi bo‘lib ishlagani uchun 11 oy ishda, 1 oy uyda bo‘lishi, bunday hayot ma’qul bo‘lmagani uchun ajrashganini aytgandi. Keyin onasi uni Rossiyaga chaqirib olib, andijonlik bir yigitga yuboradi va Dilnoza u bilan 4 oy birga yashaydi. U buni yashiradi. Internetda turli bo‘hton ma’lumotlar tarqatib, meni odam savdosida ayblayapti, lekin aslida uning o‘zi shu ishlarni qilib kelgan. Rahmatli xotinim menga onasi Andijondagi sovchilik xizmatlari orqali uni Koreyada 62, Turkiyada 56 yoshdagi erkaklarga 100 va 35 ming dollarga sotib yubormoqchi bo‘lganini aytib bergan. Agar huquqni muhofaza qiluvchi idoralar buning tagiga yetishni istasa yetarlicha dalil topish mumkin.Dilnoza ikkinchi eri bilan bir oygina yashagan ekan. Keyin yo‘llari ayrilgan. O‘sha paytda men jufti halol qidirib yurgandim, tanish ayollarga aytgandim, ular internetga e’lon bergan ekan. Dilnoza menga internetda yozib qoldi. Uchrashib ko‘raylik, balki bir-birimizga ma’qul bo‘lsak yashab ketarmiz. Bizning ham baxtli bo‘lishga haqqimiz bor-ku, degach rozi bo‘ldim.Uchrashganimizda uning zamonaviy kiyingan ayolligini ko‘rib, men qidirayotgan ayol boshqa ekanini aytib darhol xayrlashdim. U qanday ayol xohlaysiz dedi. Men aytdim. Fevralda tanishshgan bo‘lsak mart oyida hijobga kirdi. O‘z ixtiyori bilan. Bu vaqtda u nikohimda emasdi. Qolgan gaplarimga ham itoatli ekanini ko‘rganimdan keyin uylanishga qaror qilgandim. Ya’ni unga uylanib, majburan hijobga kiritganim haqidagi gaplar yolg‘on.Ayolimning birinchi turmushidan tug‘ilgan qizlari ma’lum muddat men bilan yashadi. Keyin ularga 15 ming dollarga uy olib berdim. Ikki yil davomida ularning yeb-ichishi ham zimmamda bo‘ldi. Lekin qaynonam bolalarga deb bergan pullarimni boshqa narsalarga ishlatib yubordi. Imkon topdi deguncha ayolim va bolalarimni o‘rtaga qo‘yib mendan nimadir undirmoqchi bo‘lib keldi. Ba’zi paytlarda niyatiga erishdi ham. Internet orqali o‘zidan farishtasifat ayol obrazini yaratishga qanchalik urinmasin tanigan-bilganlar uning kimligini juda yaxshi bilishadi”, deydi Otabek Hasan qaynonasi haqida.Marhumaning onasi qizini shifokorlarga ko‘rsatmasdan uyda olib o‘tirgan kuyovi farzandining o‘limi uchun javob berishi kerakligini aytmoqda.“Qizimning o‘limiga sababchi bo‘lgan eri javobgarlikka tortilishi kerak. Chunki do‘xtirga olib bormay 12 soat olib o‘tirgan. Shu zahoti shifoxonaga olib borilganda qizim o‘lmay qolishi mumkin edi. Qizim o‘limidan 15 kun avval eri onasi kasal bo‘lgani uchun Qashqadaryoga ketganidan foydalanib, Toshkentda Andijondagi uyimizga qochib kelgan. Menga telefon qilib “Aya, qochib keldim, boshqa yashamayman u bilan” deb aytdi. Bir yil davomida birinchi marta telefonda gaplashdik o‘shanda. Rossiyada edim o‘sha kezlari.Eri qizimning hamma hujjatlarini olib qo‘ygan, ustidan qulflab uch kunlab yo‘q bo‘lib ketgan, bolam go‘dagi bilan och qolib ketgan. “Yashamayman, to‘ydim”, deb aytdi. Men ham u bilan ajrash deb aytdim. Chunki qizim juda ozib ketgandi. Ammo qaytib borsang seni o‘ldiradi degandim. Chindan shunday bo‘lib chiqdi. Qizim biznikiga qochib kelgandan keyin telefon qilib “Sen mendan beso‘roq ko‘chaga chiqding, bunga haqqing yo‘q edi. Mening qo‘limdan faqat o‘lib qutulasan. Seni boshqasiga berib qo‘ymayman. Mendan beso‘roq uydan chiqib, kechki payt ko‘chada yolg‘iz yurgansan” deb aytgan. Bu suhbatni katta nevaram ham eshitgan. Iltimos, haqiqat ro‘yobga chiqsin. Mening bolam o‘lib ketaveradimi”, deydi Gavhar Jo‘rayeva.Otabek Hasan ayoli uyga tez yordam xodimlari kelgach, 45 daqiqadan so‘ng vafot etgani, ular ham marhumada ichki qon ketish kuzatilayotganini aniqlolmaganini aytmoqda.“Ayolim kechki ovqatdan keyin qayt qila boshladi. Ovqatdan zaharlanibdi deb o‘yladim, bundan bir-bir yarim yilcha oldin ham shunday bo‘lgandi, uyda dori-darmon bilan yaxshi bo‘lgandi. Do‘xtir chaqiraylik desam yuqumli kasalliklar shifoxonasiga olib ketib qoladi, go‘dagimizga qarolmaymiz, bola uvol bo‘ladi, deb unamadi.Aptekadan dorilar olib chiqdim. Bir necha bor qayt qildi. Tinchlantiruvchi ukol qilib qo‘ydim ayolimning iltimosi bilan. Tibbiy tayyorgarlikdan o‘tganim uchun bu qo‘limdan kelardi. Ukollardan keyin uxladi. Tongga yaqin yana tobi qochgandi, ayolimning qarshiligiga qaramay tez yordam chaqirtirdim. Bir erkak, ikki nafar ayol kelishdi. Qusiqlarini ko‘rishdi, bemorni ko‘zdan kechirishdi va ovqatdan zaharlanganini tasdiqlashdi. Endi qaytib ketamiz deb turishganda ayolimning yurak urishi sekinlashib qoldi. Do‘xtirlar yugurgilab qolishdi. Sun’iy nafas berib, yurakni massaj qilishgandan keyin ahvoli yaxshilandi,Shifoxonaga olib ketamiz deyishdi. Narsalarini yig‘ishtira boshladim. Yana yurak urishi sekinlashib qoldi. Ammo bu safar yurakni uqalash ham, sun’iy nafas berish ham foyda bermadi. Do‘xtirlar joni uzilganini aytishdi. Men o‘sha paytda qotib qolgandim. Do‘xtirlar ichki ishlarga xabar berishgan ekan birpasda uyimizda odam ko‘payib ketdi. Tezkor qidiruv xodimlari, kriminalistlar, sud tibbiyot ekspertlari... Mendan voqea qanday bo‘lgani haqida og‘zaki ko‘rsatma, yozma tushuntirish xati olishdi. Do‘xtirlarni ham so‘roq qilishdi. Keyin mayitni ekspertizaga olib ketishdi. Meni yoniga yaqinlashtirishmadi. Yorib ko‘rish natijasiga ko‘ra bachadon nayida homila bo‘lib qolgani, nay yorilib ketishi oqibatida rahmatli ayolimda ichki qon ketish kuzatilgani, shu sababli yurakka qon yetib bormagani, o‘limiga mana shu omillar sabab bo‘lganini aytdi.Ayolim men bilan baxtli edi. Men ham uni jonimdan ortiq ko‘rardim. Endigina yaxshi umr yo‘ldosh topgandim. Afsus, taqdirimda shu sinovlar ham bor ekan. O‘limiga qattiq qayg‘urdim, o‘zimga kelishim oson bo‘lmadi. Gavhar Jo‘rayeva hamda yaqinlari men haqimda tarqatayotgan tuhmat-bo‘htonlarga sabr qilib keldim. Ular buni noto‘g‘ri tushunib haddidan oshishdi. Endi ushbu xatti-harakatlari uchun javob berishlariga to‘g‘ri keladi, buyog‘iga tuhmatlarni e’tiborsiz qoldira olmayman”, deydi Otabek Hasan.Mazkur videoni efirga tayyorlayotgan vaqtimizda ijtimoiy tarmoqlarda mavzuga doir yangi ayblovlar paydo bo‘ldi. UzGlobal TV yutub-kanaliga intervyu bergan Gavhar Jo‘rayeva Otabek Hasanni qizining katta farzandlarini hujraga berganlikda ayblaydi.Otabek Hasan qaynonasining so‘zlarini tuhmat deb atadi. Kun.uz’ga taqdim etgan videomurojaatida u ushbu ayblovlar tasdig‘ini topsa qonun oldida javob berishga tayyorligi, aksi isbotlangan taqdirda tuhmat qilayotgan shaxslar javobgarlikka tortilishi kerakligini ta’kidlaydi.Ayni paytda o‘limga sabab bo‘lgan holatlarga yanada aniqlish kiritish uchun sudga oid komissiyaviy ekspertiza tayinlangan. Bosh prokuraturaga ko‘ra, ekspertiza xulosasidan kelib chiqib, qonuniy qaror qabul qilinadi.Jamshid Niyozov, jurnalistTasvirchi va montaj ustasi Mirvohid Mirrahimov"
https://kun.uz/uz/news/2022/09/02/boshda-olib-yurilgan-bomba-sirdaryoda-portlagan-avtobus-saboq-bolishi-kerak,2022-12-01 20:24:40.609401,"So‘nggi paytlarda avtomobillarga o‘rnatilgan gaz ballonlarining portlashi haqida bot-bot xabarlar yangramoqda. Bunday voqealarda insonlarning halok bo‘layotgani esa nihoyatda tashvishlanarli holdir.Masalan, shunday keng ko‘lamli fojialarning so‘nggisi 2022 yil 18 avgust Sirdaryo viloyatining Oqoltin tumanida sodir bo‘ldi. Xorazm viloyati Bog‘ot tumanidagi avtomaktabga (!) tegishli «Isuzu» rusumli avtobus AGTKSdan gaz to‘ldirib chiqqan vaqtda unga o‘rnatilgan gaz ballonlari birida portlash sodir bo‘lgan. Hodisa oqibatida 6 kishi voqea joyida vafot etgan va 15 kishi tan jarohati olgan.2018 yilning 18 sentabrida Buxoroning Kogon tumanida ham «Isuzu» avtobusdagi gaz balloni portlashi natijasida 26 yo‘lovchidan 4 nafari hodisa joyida va 1 nafari shifoxonada vafot etgan edi. Yana 21 nafar yo‘lovchilar turli darajada tan jarohati olishgan.Albatta, bunday voqealar kishida xavotir uyg‘otadi. Chunki ko‘pgina shaharlarimizda avtobuslar o‘zimizda ishlab chiqariladigan noqulay «Isuzu» ekani va ularning deyarli barchasi siqilgan gazda ishlashi, barchasining tom qismiga gaz ballonlar o‘rnatilgani, bunday ballonlarning kutilmaganda portlashi mumkinligi ko‘plab qurbonlar keltirib chiqarishi har qanday kishida xavotir uyg‘otishi tabiiy.AGTKSlarda gaz to‘ldirayotgan yoki harakatlanishi asnosida portlash sodir bo‘lgan yengil avtomobillar haqidagi xabarlar deyarli har hafta tarqalmoqda.Xo‘sh, metan ballonlar xavfsizlik talablariga javob beradimi? Umuman, jamoat transportlarida avtomobilning konstruksiyasiga o‘zgartirish kiritib, ushbu yoqilg‘i turidan bexavotir foydalansa bo‘ladimi?Avtomobillarning yoppa metan yoqilg‘isiga o‘tishi — avtobenzin narxining qimmatligi va beqarorligi bilan bog‘liq. Qish faslida metan yoqilg‘isining uzilishi, AGTKSlarda uzundan uzoq navbatlar paydo bo‘lishi, mashinalarning dam-badam portlayotgani haqidagi xabarlar ham odamlarni cho‘chitmayapti. Chunki 100 km yo‘l uchun sarflangan metan yoqilg‘isi narxi benzinga ko‘ra 4–5 barobarga arzonroq.Shu sababli yuk mashinalarini qo‘ya turaylik, mahalliy va shaharlararo yo‘nalishlarda qatnovchi avtobuslar va taksilar to‘liq gazda yuradi.Metan ballonlarning turlariKompressor stansiyalarida katta bosim ostida siqilgan tabiiy gaz (STG) haydaladigan ballonlarning 4 ta turi bo‘ladi.STG-1 tipidagi ballonlar 6–8 mm qalinlikda to‘liq metall korpusga ega bo‘ladi, payvandlash chokiga ega bo‘lmaydi.STG-2 tipidagi ballonlar ham yupqaroq metall korpusga ega bo‘ladi va uning silindrik qismi smolalangan jgut ipi bilan o‘ralgan bo‘ladi. Bunday ballonlar STG-1 tipidagi ballonlardan yengilroq bo‘ladi.STG-3 tipidagi ballonlar alyuminiy korpusga ega bo‘ladi va uning butun tanasi smolalangan jgut ipi bilan o‘raladi. U STG-2 tipidagi ballondan ham yengilroq bo‘ladi.STG-4 tipidagi ballonlar metall tanaga ega bo‘lmaydi va butun tanasi to‘liq kompozit materialdan tayyorlanadi. Bunday ballonlar o‘zining nihoyatda yengilligi, biroq o‘ta qimmatligi bilan ajralib turadi.STG-2 va STG-3 tipidagi ballonlar xalqimiz orasida «skotch ballon» yoki «kapron ballon» nomi bilan mashhur. Belgilangan qoidalarga ko‘ra, O‘zbekistonda faqat STG-1 tipidagi — to‘liq metall tanali ballondan foydalanishga ruxsat berilgan. Qolgan tipdagi ballonlardan foydalanish taqiqlangan: ularni olib kirish, realizatsiya qilish va mashinaga o‘rnatish mumkin emas.Nisbatan xavfsiz va mustahkamroq bo‘lgan STG-2 va STG-3 ballonlarining yurtimizga olib kirish va foydalanishga joriy etilgan taqiq O‘zbekistonda bunday ballonlarni sinovdan o‘tkazishga ixtisoslashgan stansiyalar yo‘qligida ekan.Metall korpusli ballonlar STG-1 ballonlar nuqson bo‘lganda faqat markaziy silindrik qismidan yorilishi mumkin. STG-2 va STG-3 tipidagi ballonlar esa agar smolalangan jgutli qoplamasi olib tashlansa, butun tanasi bo‘ylab yorilib, qismlar (oskolkalar)ga ajralib, katta ziyon yetkazishi mumkin ekan.Metan ballonlar qayerda ishlab chiqariladi?Odamlar orasida o‘zbekistonda metan ballonlar ishlab chiqarish va sotish borasida ham monopoliya o‘rnatilgan, xorijdan arzon va sifatli ballonlar importiga taqiq bor, degan fikr mavjud.Ammo O‘zbekistonda STG-1 turidagi ballonlar ishlab chiqariladigan bir emas, uchta korxona bor. Ularning eng yirigi Qo‘qon shahrida joylashgan «SHAFFOF METAN SANOAT» MChJ qo‘shma korxonasidir.Ushbu qo‘shma korxonada yiliga turli hajmlardagi 250-300 ming dona STG-1 turidagi ballonlar ishlab chiqariladi.Aniqlagan ma’lumotlarimizga ko‘ra, Angren EIZda joylashgan «MILLIY METALL SANOAT» MChJda ham yiliga 26 mingta va Navoiy EIZda joylashgan «KU-UNG CYLINDER» MChJ qo‘shma korxonasida yiliga 6 ming dona STG-1 turidagi ballonlar tayyorlanadi.UzAuto Motors va SamAuto korxonalari o‘zlari ishlab chiqaradigan mashinalar uchun xorijdan (Italiyadan) STG-1 tipidagi ballonlar import qiladi.Umuman, O‘zbekiston avtobozoridagi jami ballonlarning 20 foizi import qilinadi. Avto ishlab chiqaruvchilarimiz xaridi ham shuning ichida. Ularning xarididan tashqaridagi ballonlar asosan Xitoydan kirib keladi. Ularga 10 foizlik boj o‘rnatilgan.Boj o‘rnatilganiga sabab, O‘zbekistonda bunday ballonlar yasash uchun choksiz metall quvurlar Xitoy davlatidan import qilinadi. Xitoy bunday yarim tayyor mahsulotlar eksporti uchun QQS joriy etib, pandemiya davrida tayyor mahsulot eksporti uchun QQSni bekor qilgan. Natijada, Xitoyda ishlab chiqarilgan tayyor ballonlar narxi O‘zbekistonda ishlab chiqarilayotgan ballonlardan arzonroq bo‘lib qolgan va bu milliy ishlab chiqaruvchilarimiz zarar bilan ishlashiga sabab bo‘lgan. 10 foizlik boj narxlarni biroz muvozanatga keltirgan. Chunki tayyor ballonlar importi to‘xtamagan, davom etmoqda.Metan ballonlarga ishonsa bo‘ladimi?«SHAFFOF METAN SANOAT» MChJ qo‘shma korxonasi menejyeri Rizamat Usmonovning aytishicha, o‘zimizda ishlab chiqarilayotgan STG-1 tipidagi ballonlar mutlaqo xavfsiz. Chunki ballonlar qoidalarda belgilangan talablar, E11 Euro standarti bo‘yicha barcha texnologik protsesslarga rioya qilingan holda tayyorlanadi.Korxonada ballonlar 7,7–8,8 mm qalinlikdagi, 232, 356, 406 mm diametrli choksiz quvurlardan tayyorlanar ekan. Ularning sig‘imi ballon diametrining katta-kichikligi va uzunligiga qarab 30, 65, 70, 75, 80, 85, 90, 100, 120, 130, 140, 150 litr bo‘ladi.Quvurning ikki tomoni kavsharlanib berkitiladi. Shuningdek, ballonlar 300 atmosfera bosimda suv parida, 200 atmosferada havo bilan sinaladi.Ballonlar 200 donadan partiya qilib tayyorlanadi.R.Usmonovning aytishicha, ballonning eng zaif joyi silindrsimon qismi bo‘ladi. Shu sababli turli partiyalardagi ballonning silindrsimon qismi kesib olinib, tekshirishdan o‘tkaziladi. Shuningdek, har bir partiyadan 2 dona ballon belgilangan me’yordan 2,5 barobar ko‘proq bosim — 500 atmosfera ostida yorilishga sinaladi.R.Usmonovning aytishicha, korxona ishlab chiqargan ballonlar bilan bor-yo‘g‘i bir marta baxtsiz hodisa sodir bo‘lgan. Shunda ham ballondagi nuqson tufayli emas, avvalgi avtomobilidan yechib olingan ballonning boshqa avtomobilga xavfsizlik texnikasi talablariga rioya qilinmasdan o‘rnatilgani voqeaga sabab bo‘lgan. Voqeada hech kim jabrlanmagan.Korxonada avtobuslar uchun ishlab chiqariladigan ballonlar nihoyatda pishiq va ishonchli. Chunki avtobus tomiga o‘rnatiladigan bunday ballonlarning diametri kichik, devori esa qalin. Bu xususiyat katta diametrli ballonlarga nisbatan ularning mustahkamroq bo‘lishini ta’minlaydi. Qolaversa, bunday ballonlar 500 atmosferagacha havo yuborilib, sinalar ekan. Unda nega ballonlar portlamoqda?Aslida, ballonga to‘ldirilgan siqilgan tabiiy gaz (STG)ning o‘zi emas, xavf uning ballon ichida juda yuqori bosim ostida turganida. Belgilangan me’yorlarga ko‘ra, STGning ishchi bosimi 20 MPa (197,38 atmosfera) bosimdan oshmasligi kerak. Balkim normativ hujjat faqat rus tilida bo‘lgani sababdir, bunga ayrim AGTKSlarda amal qilinmaydi.Ko‘pincha AGTKSlarda yengil mashinalar ballonga belgilangan bosim (20MPa = 200 atmosfera)dan ortiq gaz soldirgani uchun, ballon yuqori bosimga dosh bera olmasdan portlaydi. Mutaxassislarning aytishicha, katta yo‘l yoqasidagi AGTKSlar mijoz uchun talashib, belgilangan me’yorni buzib, kattaroq bosim ostida ballonga ko‘proq gaz haydab berishadi. Natijada, bunaqa joyda «zapravka» qilgan avtomobil ko‘proq kilometr bosadi, «barakali metan zapravka»ning dovrug‘i taksichilar va boshqa haydovchilar o‘rtasida tez tarqaladi.Haydovchilar orasida hamon STG-2 tipidagi — «kapron» ballonlardan foydalanayotganlari ham bor. Ular ballonning silindrik qismini bog‘lab turuvchi smolalagan jgutlarni qirib olib tashlab, joyini shpaklyovka bilan suvab, qizilga bo‘yab qo‘yishadi. O‘z-o‘zidan tushunarliki, bunday ballonlar hech qachon sinovdan o‘tkazilmaydi. AGTKSlarda ballonga gaz to‘ldirish jarayoni mashinaning old kapoti ochilib amalga oshirilishi tufayli, hech kim orqa yukxonada turgan bunday ballonlarga e’tibor ham bermaydi.AGTKSlarda gaz to‘ldirish jarayoni tugab bo‘lganidan so‘ng ham, ayrim haydovchilar «yana bir boshqatdan haydang», deb talab qo‘yishadi — ballonga ko‘proq gaz ketishi uchun.O‘zining va atrofidagilarning hayotini bor-yo‘g‘i 2–3 million so‘mga almashtirayotgan bunday haydovchilarni tushunish qiyin. Chunki biror kor-hol ro‘y berib, ballon portlasa — o‘zi va o‘zgalar hayotiga xavf soladi, avtomashina yaroqsiz holga keladi.Shuningdek, ayrim yuk avtomobillari va avtobuslar standartga javob bermaydigan, kislorod ballonlariga ham metan gazga moslashtirib o‘rnatib olganiga guvoh bo‘lish mumkin. (Sirdaryoda portlagan avtobus ballonlari ham 2010 yilda Xitoyda ishlab chiqarilgan, kislorodga moslashgan ballon bo‘lgan).Ballonga belgilangan me’yoriy bosim ostida siqilgan gaz urilishi natijasida uning devorlari kengayadi, qolaversa qishning sovug‘i va yozning jaziramasi ham metallga o‘z ta’sirini ko‘rsatadi. Bu omillar metallning «charchashi»ga sabab bo‘ladi. Yuqorida aytib o‘tilgan iste’molga yaroqsiz ballonlarga ko‘p gaz solinishi natijasida uning choklari zaif joyidan yorilib ketishi ham bu noxush hodisalarga sabab bo‘ladi.Sinov ishlari xo‘jako‘rsinga tashkil qilinganO‘rnatilgan talablarga ko‘ra, sinovdan o‘tkazish muddati STG-1 ballonlari uchun 3 yil, suyultirilgan neft gazi (SNG), ya’ni propan ballonlarga 2 yil qilib belgilangan.Metall ballonlar foydalanish muddati ishlab chiqaruvchi zavod tomonidan o‘rnatiladi, biroq STG-1 tipidagi ballonlar uchun 15 yil yoki 15 mingta to‘ldirish sikli, SNG ballonlar uchun ham 15 yildan oshmasligi kerak. Bu muddat o‘tganidan so‘ng ballonlar utilizatsiya qilinishi kerak.Hozir sinov stansiyalari tomonidan shunchaki sinov dalolatnomasi tuzilib, imzolanib, muhrlanib, haydovchining qo‘liga tutqaziladi. 50-60 ming so‘m evaziga. Ya’ni aksariyat hollatda ballonlar sinalmaydi, sinov dalolatnomasi pullanadi. Sinash ishlari 250–300 ming so‘mga aylanadi. Ko‘pincha haydovchilarning o‘zi arzonroqqa hujjat «sotib olish»ni ma’qul ko‘rishadi. Ya’ni sohada korrupsiya ham ildiz otgan.Ballonlar sinovdan o‘tkazilganini YPX xodimlari nazorat qilishadi. Albatta, bu choralar yetarli emas.O‘zbekiston dunyoda avtotransport vositalarining metan yoqilg‘isiga o‘tkazilishi bo‘yicha birinchi o‘rinda turadi. Ochig‘i, me’yoriy hujjatlarimiz metanlashish bo‘yicha hali juda ortda bo‘lgan Rossiya Federatsiyasinikidan shundoqqina ko‘chirib qo‘yilgan. Shu sababli, bu borada o‘zimizga xos, o‘zimizga mos talablar o‘zbek tilida tayyorlanib, targ‘ib qilinishi kerak.Ayni paytda STG-1 turidagi ballonlar, (ayniqsa, metan ballonlar) HAR YILI sinovdan o‘tkazilishini belgilash kerak. Bu, ayniqsa, yo‘lovchi tashishga ixtisoslashgan jamoat transportlari va taksilar orasida qat’iy nazorat qilinishi kerak. Chunki yuqorida bot-bot takrorlanayotganidek, o‘rtada insonlar hayoti va salomatligi turibdi.Ballonlarni sinash ishiga jiddiy qarash kerakAslida, sinov ishlarini tartibga solish u qadar qiyin emas. Barcha qaydlar avtomatlashtirilsa va kompyuterlashtirilsa bas. Sinovdan o‘tkazgan korxona avtomobil raqamini, ballon(lar)ning seriya raqamini va sinov o‘tkazilgan sanani kompyuterda qayd etib boradigan tizim yaratilishi kerak.Sinov muddati yaqinlashayotgani yoki o‘tib ketgani YPX inspektorlarining planshetida xuddi texnik ko‘rik, sug‘urta, ishonchnoma ma’lumotlari kabi ko‘rinib tursin. Sinov muddatini o‘tkazib yuborgan avtomashinalar jarima maydonchasiga kiritilishi qat’iy belgilab qo‘yilishi lozim. Biror kor-hol ro‘y beradigan bo‘lsa — sinovdan o‘tkazgan korxonaga ham chora ko‘rilishi lozim.Ana shunda ko‘zbo‘yamachilik bilan ballonlarni sinovdan o‘tkazmasdan, hujjat berib yuborilishiga barham beriladi.AGTKSlar ham qat’iy nazoratga olinishi kerakAvtomobillarga gaz to‘ldirish kompressor stansiyalari belgilangan me’yoriy bosim (180-200 atmosfera) dan ortiq gaz to‘ldirgani uchun ham javobgarlik belgilanishi kerak — toki litsenziyasidan mahrum qilishgacha bo‘lgan.AGTKSlar metan to‘ldirish uchun kelgan mashinalarni tekshiruvdan o‘tkazish ishiga panja ostidan qarashmoqda. Daromad ortidan quvib, ko‘proq mijoz yig‘ish uchun ularning ballonlariga me’yordan ortiq — 220–250 atmosfera bosimi ostida gaz to‘ldirib berishmoqda. Bu esa xavfni yanada oshirmoqda.Tan olish kerak, bu holatni nazorat qilish nihoyatda qiyin. Yurtimizdagi yuzlab metan zapravkalarni aylanib, «nazorat xaridi»ni amalga oshirib ham barham berib bo‘lmaydi. Chunki ko‘plab AGTKSlar o‘z mijozlarini tanib olgan. Ortiqcha bosim bilan o‘shalarga haydab berishadi. Qolaversa, ortiqcha bosim bilan gaz to‘ldirishdan ayrim beo‘y haydovchilarning o‘zlari manfaatdor.Xullas, hammasi haydovchilarning o‘ziga bog‘liqMetan — arzon va ekologik toza yoqilg‘i hisoblanadi. Qolaversa, u o‘zimizda qazib olinadigan tabiiy gaz. U mutlaqo xavfsiz, zaharli emas. Ya’ni asosiy xavf metanning o‘zi emas, u solingan idish — ballondan. Belgilangan qoidalarni qo‘pol tarzda buzib o‘rnatilgan gaz balloni ehtimolli xavf-xatar manbayi bo‘ladi.Shu sababli, avtomobilga metan ballon o‘rnatishda, taniqli ishlab chiqaruvchining avtomatik ventiliga ega sertifikatlangan ballon o‘rnatilayotganiga amin bo‘lish kerak. Ballonning o‘rnatilishi va joyiga qotirilishi yo‘riqnomaga mosligini tekshiring.Unutmang, elementar foydalanish va tekshirish qoidalariga tupurib qo‘ygan haydovchi ehtimolli fojianing asosiy sababchisi hisoblanadi. Ya’ni yo‘llarda xavf-xatarsiz harakatlanish haydovchining o‘z qo‘lida.Shu o‘rinda yana bir fikr. Maqolamizni yo‘lovchilarning o‘limiga sabab bo‘lgan avtobuslarning portlashi bilan bog‘liq hodisalardan boshladik. Sekin-asta, shahar va tumanlarimizda aholiga xizmat ko‘rsatadigan, metan yoqilg‘isida yuruvchi avtobuslar xizmatidan voz kechish kerak. Notekis, o‘nqir-cho‘nqir yo‘llarda yurish, saratonning jaziramasida quyoshning tig‘ida turishi ham ballonlarning holatiga ta’sir qilishini unutmaslik kerak. Chunki metall qishning sovug‘ida torayadi va issiqda kengayadi.Mana shularni e’tiborga olib, allaqachon ekologik toza elektrobuslarga o‘tish, trolleybuslar va tramvaylarni qayta tiklash fursati kelgan.Shuhrat Shokirjonov, jurnalist"
https://kun.uz/uz/news/2022/09/02/sohibqirondan-meros-samarqand-anjirlari-bogibalandga-nima-tahdid-solmoqda,2022-12-01 20:24:42.074678,"Sohibqiron Amir Temur buyrug‘i bilan yaratilgan 12 ta bog‘ tarxdan mashhur: Bog‘i Dilkusho, Bog‘i Jahonnamo, Bog‘i Maydon, Bog‘i Nav, Bog‘i Chinor, Bog‘i Shamol, Bog‘i Bo‘ldu, Bog‘i Naqshijahon, Bog‘i Zog‘on va Bog‘i Baland. Bu bog‘lardan aksariyatining nomi hanuzgacha iste’molda, faqat Bog‘i Balandning bir qismi shu vaqtgacha saqlanib qolgan.Tarixiy manbalarda Bog‘ibaland anjirzorlari tarixi bir necha asrlarga borib taqalishi qayd qilingan. Jumladan, «Boburnoma»da bu hududda  Amir Temurning suyukli nabirasi, Mironshohning qizi Oqabegimga atab «Bog‘ibaland» bog‘i barpo etilgani va unda to‘kin anjirzorlar borligi yozilgan.Bir paytlar Bog‘ibaland bog‘lari hozirgi xalqaro aeroport va avtoshohbekat o‘rnini ham egallagan ulkan bog‘ bo‘lgan. Endi bu bog‘dan 40 gektar qolgan xolos. Bu yerda o‘nlab oilalar ajdoddan avlodga anjir yetishtirib kelishmoqda.So‘nggi yillarda Bog‘ibaland anjirzorlarida anjir sayli o‘tkazish urfga kirdi. Bu yerda turizm mahallasi tashkil etildi. Bu yerga mahalliy va xorijlik sayyohlar ham tashrif buyurishmoqda. Chaylalarda anjirlar iyul oyning o‘rtalaridan sentabr oyining o‘rtalarigacha g‘arq pishadi.Bog‘da 200-300 yillik anjirlarni ham uchratishingiz mumkin. Ularni har yili qish faslida ko‘mib, parvarish qilib meva yetishtiriladi. Bu haqda uzoq yillardan buyon anjir parvarishlab kelgan 84 yoshli Abduhalim bobo Rashidovning hikoya qilishicha, bu yerda jannat mevasi hisoblanuvchi anjirlarning asosan sariq navi yetishtiriladi. Qora anjirlar ham uchrab turadi, lekin uning xaridori kam. Anjirlar yetilib uzilgach, mahalliy bozorga chiqariladi. Asaldek anjirlarni xomligicha iste’mol qilish ham mumkin, undan murabbo va shinni tayyorlasa ham bo‘ladi.Abduhalim bobo anjirlar har yili qishda ko‘milishi, ko‘mish uchun uzoq masofadan qamish keltirilishi, anjirni ko‘mish va erta bahorda ochish mashaqqatli mehnat talab etishi haqida hikoya qilib berdi. So‘nggi yillarda qish fasli nisbatan iliq kelayotgan bo‘lsa-da, salgina sovuq ham anjir daraxtlarining qurib qolishiga sabab bo‘ladi. Shuning uchun uni ko‘mishga o‘rganib qolishgan.Mutaxassislarga ko‘ra, turli hududlarda yetishtiriladigan anjir mevalari orasida Bog‘ibaland anjirlari mikroelementlarga boyligi va boshqa xususiyatlari bilan ajralib turadi. Ko‘chati shu yerdan olib borilib, Samarqandning boshqa hududlarida ekilganida ham meva Bog‘ibalanddagichalik xushta’m bo‘lmaydi.Joriy yilda anjirzorlar suv tanqisligiga duch kelishdi. Muammo haqida samarqandlik keksa jurnalist Toshpo‘lat Rahmatullayev ijtimoiy tarmoqlarda bong urgach, u ijobiy hal qilingan. Ayni yozning chillasida Obi Rahmat arig‘iga suv kelgan va anjirzorlar sug‘orilgan.Lekin suv bilan bog‘liq muammo vaqtincha hal qilingan. Chunki anjirzorga keluvchi Obi Rahmat arig‘ining o‘zani Samarqand Turizm markazi qurilishida o‘zgartirib yuborilgan. Bu esa kelgusida ham nafaqat ushbu anjirzorlar, Samarqand shahridagi 10-12 ta mahallani sug‘orish bilan bog‘liq muammolarni yuzaga keltirishi mumkin.Suv bilan bog‘liq muammoni hal qilish uchun bog‘bonlar tog‘ etagida artezian quduq qazishga ham majbur bo‘lishganSuv bilan bog‘liq muammo qadimiy anjirzorga shu yildan boshlab raxna solayotgan bo‘lsa, ekologiya bilan holat ham dehqonlarni ko‘p yillardan buyon qiynab kelayotgan ekan. Keksa dehqon kuyinib shunday hikoya qildi.«Anjirzor yaqinidagi bo‘r ishlab chiqaradigan sexlar, shuningdek, temiryo‘l yoqasidagi sement sotish punktlaridan ko‘tarilayotgan chang-to‘zon ham anjirlar ustiga yopirilmoqda. Bu esa yetishtirilayotgan anjirlarning sifatiga salbiy ta’sir etmasdan qolmaydi», — dedi u.Samarqandning qadimiy anjirzorini ko‘z qorachig‘idek asrash, ko‘hna shaharning turistik brendlaridan biriga aylantirish borasida xayrli ishlar boshlangan. Ammo uni sug‘orishni yo‘lga qo‘yish uchun qadimiy Obi Rahmat arig‘ining o‘zanini tiklash lozim bo‘ladi.Qadimiy anjirzor haqida muxtasar tushunchaga ega bo‘ldingiz. Agar anjirzorga suv doimiy kelishi ta’minlansa, uning havosini ifloslantirayotgan, daraxtlarga salbiy ta’sir qilayotgan bo‘r va sement korxonalariga nisbatan chora ko‘rilsa — ular eng kamida xavfsizroq hududga ko‘chirilsa, Samarqandning mashhur anjirzorlari avlodlarga ham bus-butun yetib boradi.Aks holda, loqaydlik tufayli bizga bobomeros bog‘lardan ayrilib qolishimiz ham hech gap emas.Shuhrat Shokirjonov, jurnalist
Tasvirchi va montaj ustasi: Jahongir Aliboyev"
https://kun.uz/uz/news/2022/09/02/bolamni-tuproqqa-berishdan-qorqaman-oqqon-qarshisida-chorasiz-onalar,2022-12-01 20:24:43.579720,"Xasta holida birovning qo‘liga qarashdan og‘iri yo‘q. Lekin farzandi xasta bo‘lganida ota-ona har qanday og‘irlikni ko‘taradi. Bu onalar ham bolasining hayoti uchun kurashayotgan muhtojlardir.“Bolamni tuproqqa berishdan qo‘rqaman”7 yoshli Xanifa go‘dakligidan ko‘p kasalga chalingan. Lekin navbatda uni og‘ir xastalik – oqqon kutib turgan edi. Qizlarining sog‘ayishi uchun ota-onasi qo‘llaridan kelgancha harakat qilib, davolatib kelishyapti. Bir hovlida to‘rt oila yashaydigan sharoitda sotishga arzigulik hamma narsa sotilib qizaloqning davolanishi uchun sarflangan. Oilada yana bir bemor – Xanifaning bobosi ham jigar sirroziga chalingan. Oddiy ishchi bo‘lib ishlaydigan otasi esa har ikki og‘ir dardning chorasini topa olmayapti. Bemorning onasi Zarifa Meliqulova esa farzandini tuproqqa berishdan qo‘rqishini aytadi.Xanifa Nazirovaga oid ma’lumotlar:O‘zkard: 8600 5704 0368 4284 onasi Zarifa Meliqulova nomidaHumo: 9860 0803 5239 6768 qarindoshi Xursanoy Meliqulova nomidaManzil: Surxondaryo viloyati, Oltinsoy tumani, Shakarqamish mahallasi 6 uy.Boshiga tushgan bilarkan oqqonning dahshatini...Hali maktab ostonasini hatlab ulgurmagan Charosning bir necha yildan beri shifoxonalarda umri o‘tyapti. Boshidagi xavfli yara sabab davolanishlar tugamasidan oqqonning belgilari ko‘rinib, qizaloqni to‘shakka mixlagan. Shifokorlarning sa’y-harakatlari bilan salomatligi ancha tiklangan bo‘lsa-da, hali undan kasallik ketmagan.Yillab bemorni parvarish qilish uy-joysiz, ijarada yashovchi, kunlik ishlar bilan shug‘ullanadigan ota-onaning tinkasini quritgan. Charosning onasi o‘qituvchi, lekin qizining parvarishi tufayli hozir ishlamaydi. Uy olish niyatida yig‘ilayotgan mablag‘larini shu vaqtga qadar ishlatib kelgan oila endi dori-darmonlar xarajati uchun qiyin vaziyatga tushib qolishgan.Charos Ismoilovaga oid ma’lumotlar:O‘zkard: 8600 0423 5564 7677 onasi Nilufar Nasriddinova nomidaManzil: Buxoro viloyati, Qorako‘l tumani, Qoraqulonchi qishlog‘i 31 uy.“Yolg‘iz boshim bilan ko‘p qoqildim”Taqdir taqozosiga ko‘ra Jonibek faqat onasi bilan yashashga majbur bo‘lgan edi. Endi esa mash’um kasallik bilan ham kurashishga mahkum.“Yolg‘iz boshim bilan hayotda shunchalar ko‘p qoqildimki, xayolimga ham kelmagandi. Ikki o‘g‘limni halol yedirib katta qilayotganimda menga bu kasallik juda katta zarba bo‘ldi. Pulim yo‘qligi uchun bolamni davolata olmaslikdan qo‘rqdim. Turmush o‘rtog‘im bilan ajrashganimiz uchun xabar berganimda bolamni davolatish uchun pul sarflash befoydaligini aytdi. O‘zim imkon qadar oshxonalarda ishlab bolalarimni boqayotgan edim, lekin bu bilan o‘g‘limning dori-darmoniga yetkazib bo‘lmayapti”, - deydi bemor bolaning onasi.Jonibek Nabiyevga oid ma’lumotlar:O‘zkard: 8600 0609 5655 6600 onasi Mohichehra Ibragimova nomidaHumo: 9860 0303 3975 4704 onasi Mohichehra Ibragimova nomidaManzil: Surxondaryo viloyati, Sherobod tumani, Galaguzar mahallasi, Gulzor ko‘cha 98 uy.Nevaralariga ham ona, ham ota bo‘layotgan buvining hasratiBu oilaning boshiga tushganlarini eshitib beixtiyor qalbda og‘riq seziladi. Lazzat opa o‘zi yolg‘iz holida ikki qizni turmushga uzatgan. Yakka-yu yagona o‘g‘lini uylantirib endi og‘zi oshga yetgan pallada ketma-ket kelgan kulfatlardan esankirab qoladi. Avvaliga kelini avtohalokat tufayli olamdan o‘tdi. Qizi Jibek va egizak chaqaloqlari bo‘zlab qoldi. Bir muddatdan so‘ng o‘g‘li ham avtohalokatda bir oyog‘idan ayrilib, ishga yaroqsiz bo‘lib qoldi. Bular ham kamday katta nevarasi Jibekda oqqon xastaligi aniqlandi. Keksa holida nevaralariga ham ona, ham otalik qilayotgan buvining oladigan pensiyasi va bolalarning nafaqalari evaziga kun kechirishmoqda.Jibek Jumayevaga oid ma’lumotlar:O‘zkard: 8600 0609 4082 0971 buvisi Lazzat Esimboyeva nomidaManzil: Toshkent viloyati, Quyi Chirchiq tumani, Paxtachi mahallasi, Mirza Ulug‘bek ko‘chasi 8 uy.Bemor bolalarning ko‘zlarida yashashga bo‘lgan umid ko‘rinadi. Demak ular barchamizdan umidvor, yaxshiliklarga intizor bo‘lib nafas olishyapti. Bu umidlar ushalishiga ishonamiz. Gulmira Toshniyozova tayyorladi.Tasvirchilar: Abdusalim Abduvohidov, Javohir G‘ayratov."
https://kun.uz/uz/news/2022/09/02/ijtimoiy-tarmoqlarda-alisher-usmonov-va-usm-kompaniyasi-nomidan-foydalanilib-feyk-malumotlar-tarqatilmoqda,2022-12-01 20:24:45.101936,"So‘nggi paytlarda ijtimoiy tarmoqlarda USM holdingiga go‘yoki aloqadorligi aytilayotgan loyihalarga sarmoya kiritishga, shuningdek, Alisher Usmonov yoki uning xayriya jamg‘armasiga sherik bo‘lishga yoki undan yordam olishga undaydigan reklama e’lonlari va nashrlar paydo bo‘lmoqda.Reklamalarning aksariyati Facebook va Instagram ijtimoiy tarmoqlarida joylashtirilgan. Bunday nashrlar ko‘pincha USM saytlari sifatida ko‘rsatilgan va go‘yoki foydalanuvchilarga yuqori daromadli investitsiyalarning turli shakllarini taklif etuvchi firibgar manbalar havolalarini o‘z ichiga oladi.Qayd etilishicha, USM holdingi va uning aksiyadori Alisher Usmonov jismoniy shaxslar uchun investitsiya loyihalarini ishga tushirmagan va bu mavzuga oid saytlar, nashrlar yoki reklamalarga aloqador emas. Holding ham, uning aksiyadori ham ijtimoiy tarmoqlarda reklama joylashtirmaydi.“USM Invest”, “ USM investitsiya akademiyasi”, “ USM investitsiya jamg‘armasi”, “ USM platformasi”, “Alisher Usmonovning daromad oshirish dasturi” va shunga o‘xshash yo‘nalishdagi A. Usmonov va USM’ga hech qanday aloqasi bo‘lmagan «loyihalar» firibgarlarning tuzog‘i hisoblanadi.Bunday loyihalar, saytlar va reklamalarning barchasi firibgarlar tomonidan foydalanuvchilarni aldash va ulardan noqonuniy ravishda pul olish uchun yaratilgan. Shu kabi reklama e’lonlariga duch kelganlardan ularga e’tibor bermaslikni yoki ular e’lon qilingan manbalarga shikoyat jo‘natishni so‘raymiz."
https://kun.uz/uz/news/2022/09/01/shht-sammiti-munosabati-bilan-samarqanddagi-bir-qator-kochalarda-transport-vositalari-harakati-cheklanadi,2022-12-01 20:24:47.138317,"Samarqand shahar hokimligi axborot xizmatining Kun.uz’ga xabar berishicha, shahar kengashi qaroriga muvofiq ShHT sammiti o‘tkazilishi munosabati bilan 14 sentabrdan 17 sentabrgacha Samarqand shahridagi Ibn Sino, Bo‘stonsaroy, Universitet xiyoboni, Namozgoh, Sadriddin Ayniy, Registon, Rudakiy, Shohizinda, Usta Umar Jo‘raqulov, Islom Karimov, Afrosiyob, Beruniy, Mirzo Ulug‘bek, Gulobod, Muqimiy va Dahbed ko‘chalarida barcha transport vositalarining harakati cheklanadi.Cheklov o‘rnatilgan ko‘chalarda istisno tariqasida tez tibbiy yordam va FVV maxsus transport vositalariga harakatlanish uchun ruxsat beriladi. Boshqa haydovchilarga o‘z manzillariga yetib olishlari uchun aylanma yo‘llar orqali harakatlanish tashkil etiladi.Shuningdek, 5 sentabrdan 20 sentabrgacha Samarqand shahar hududiga yuk mashinalari va maxsus texnika vositalari qatnovi ham vaqtincha cheklanadi.Bundan tashqari, viloyat hududidan o‘tgan M-37 Samarqand-Buxoro-Turkmanboshi, M-37A hamda M-39 Almati-Toshkent-Termiz xalqaro avtomobil yo‘llarining Samarqand shahar hududiga kirish-chiqish qismlarida transport vositalarining harakati cheklanadi.Qayd etilishicha, M-37A Samarqand halqa yo‘li avtomobil yo‘lining 40-43-kilometrlari oralig‘ida joylashgan avtomobillar ehtiyot qismlari bozori ham 5 sentabrdan 20 sentabrgacha vaqtincha faoliyat yuritmaydi.Avvalroq, ShHT sammiti munosabati bilan Samarqand shahridagi umumta’lim maktablarda darslar 19 sentabrdan, OTMlarda sentabr oyi oxiridan boshlanishi ma’lum qilingandi."
https://kun.uz/uz/news/2022/09/01/qirqqa-yaqin-talaba-krasnodardan-fargonaga-qaytmoqda-ozi-nima-bolgandi,2022-12-01 20:24:48.643096,"Talabalar rektorning va’dalariga ishonib, Rossiyaga yo‘l olishgani, u yerga borgach esa Farg‘ona jamoat salomatligi tibbiyot instituti va Kuban davlat tibbiyot universiteti o‘rtasida tuzilgan shartnoma bekor bo‘lganidan xabar topishganini aytishmoqda.Rossiyaning Kuban davlat tibbiyot universiteti hamda Farg‘ona jamoat salomatligi tibbiyot instituti o‘rtasida tuzilgan shartnomaga ko‘ra, «Davolash ishi» fakulteti talabalari O‘zbekistonda va Rossiyada 3 yildan jami 6 yil, «Stomatologiya» fakulteti talabalari esa 3 yil O‘zbekistonda, 2 yil esa Rossiyada tahsil olishlari kerak bo‘lgan.Talabalarga Rossiyaga borgach, imtihon olinishi, undan o‘tganlargina o‘qishni davom ettirishi haqida oldindan hech qanday ma’lumot berilmagan. Imtihonlar boshlangach, bundan ajablangan talabalarning savollariga javoban mas’ullar bu shunchaki bilim darajasini tekshirib ko‘rish uchun qilinayotgani, uning natijasi hech narsani hal qilmasligini aytishgan. Biroq ikki bosqichli og‘zaki imtihondan so‘ng talabalarning bir qismi o‘qishda olib qolinib, qolganlarga javob berilishi ma’lum bo‘ladi.Kuban davlat tibbiyot universiteti mas’ullari o‘zbekistonlik yigit-qizlarni 1 sentabrgacha universitet yotoqxonasini tark etishlari kerakligi haqida ogohlantirgan. Shundan so‘ng ular prezident nomiga videomurojaat yo‘llashga majbur bo‘lishadi.Videomurojaat ijtimoiy tarmoqlarda keng tarqalgach, Oliy va o‘rta maxsus ta’lim vazirligi Farg‘ona jamoat salomatligi tibbiyot instituti ma’muriyati bergan xabarga tayanib, stomatologiya yo‘nalishi 3-bosqichni bitirgan talabalardan Kuban davlat tibbiyot universitetida olingan imtihon natijalariga ko‘ra 25 nafari belgilangan ballni olib, o‘qishni davom ettirishga tavsiya etilgani, qolgan 21 nafar talaba imtihondan o‘ta olmaganini ma’lum qildi.Shuningdek, vazirlik tomonidan Kun.uz'ga taqdim etilgan ma’lumotda institut imtihondan o‘tolmagan talabalarning Kursk davlat tibbiyot universitetida o‘qishini davom ettirishi, bunda kontrakt miqdori o‘zgarmasligi va talabalarning borish-kelish xarajatlari institut tomonidan qoplab berilishi qayd etilgandi.Ushbu voqea ijtimoiy tarmoqlarda shov-shuv bo‘lishi ortidan FJSTI rektori Akmal Siddiqov talabalarning ota-onalari bilan uchrashgan. Uchrashuvda Farg‘ona viloyati hokimining yoshlar siyosati, ijtimoiy rivojlantirish va ma’naviy-ma’rifiy ishlar bo‘yicha o‘rinbosari Fayzulla Qosimov ham ishtirok etgan.Mas’ullar tez orada farg‘onalik yoshlarni qiynayotgan muammolarga yechim topilishi, bunda talab etiladigan barcha xarajatlar institut hisobidan qoplab berilishiga ishontirgan.“Imtihondan o‘tgan talabalar Kubanda o‘qishni davom ettiraveradi. O‘tolmagani Kurskka borib o‘qiydi. Kurskdayam, Kubandayam o‘qishni bitirganlar ikkita diplomga ega bo‘ladi. Kubandan diplomini olib kelganlar universitet kadrlar bo‘limiga borib ariza yozadi va shu ariza asosida ikkinchi diplom berilishi haqida rektor buyrug‘i chiqariladi. Kurskni bitirganlar ham xuddi shu tartibda ikkinchi diplomini qabul qilib oladi.Endi imtihondan o‘tolmagan talabalarning Kurskka yetib borishi masalasi. Ularning puli yo‘q deyapsizlar. Chipta pulini institut qoplab beradi. Orqaga qaytishni niyat qilmanglar. Mumkin emas. Qaytolmaysizlar. Musofirchilikni ko‘ringlar, tarbiyasini olinglar, yaxshi bilim olib, bu yerga qaytib shifokor bo‘lib ishlanglar. Bu yerda o‘qiganinglar bo‘lmaydi”, – degan ota-onalar bilan uchrashuvda Akmal Siddiqov.Biroq talabalar Kun.uz muxbiri bilan suhbatda rektor ularni shu paytgacha turli bahonalar bilan aldab kelgani, endi unga ishona olmasliklari, Rossiyada tahsil olishga rozi bo‘lganlardan tashqari barchaning o‘qishini O‘zbekistonga ko‘chirishni so‘rashmoqda.“3-kursda o‘qishni bitirib, bu yerga kelganimizda bizni 4-kursga o‘qishga qabul qilmaymiz deyishdi. 2019 yilda biz Toshkent tibbiyot akademiyasining Farg‘ona filialiga o‘qishga kirganmiz. 2020 yilda bu filial Farg‘ona jamoat salomatligi tibbiyot institutiga aylantirildi. Shuning uchun 2019 yildagi shartnoma o‘z kuchini yo‘qotgan, 2020 yilda boshqa shartnoma tuzilishi kerak bo‘lgan. O‘sha yili yangi shartnoma imzolangan-u, lekin unda bizning “3+3”, “3+2” qo‘shma dasturlarida o‘qishimiz haqida hech narsa yozilmagan.Bizni “perevod” uchun imtihon qilishdi. Men imtihondan o‘tdim, lekin yarmimiz o‘ta olgani yo‘q. Lekin imtihondan o‘tganlarning taqdiri ham hali aniq emas. Chunki imtihondan o‘tgan talabalar ham shartnomamiz bo‘lmasa biz bu yerni bitirganimiz bilan diplomimiz nostrifikatsiya qilingandan so‘nggina O‘zbekistonda tan olinarkan, bu jarayon esa juda murakkab, shu sababli imtihondan o‘tganlar ham Kubanda o‘qimoqchi emas.Rektorimiz bizga imtihondan yiqilganlar Kurskka borib o‘qishini aytdi, lekin shartnoma asosida emas, negadir “perevod” asosida u yerga borib tahsil olish masalasida tegishli joylardan xat qildirib qo‘yibdi. Lekin talabalar bundan norozi. Kurskka o‘tmaymiz, shartnomamiz Kuban davlat tibbiyot universiteti bilan tuzilgan, shuning uchun O‘zbekistonga qaytib, o‘z huquqimizni talab qilmoqchimiz.Biz qancha harakat qilmaylik hammasini bosti-bosti qilib tashlashdi. Masalan, Kun.uz'da ham muammomiz hal qilingani haqida xabar chiqdi. Lekin bu yerda hech narsa hal bo‘lgani yo‘q. Ya’ni berilayotgan bayonotlar umuman haqiqatga to‘g‘ri kelmaydi.Rossiyaning boshqa shaharlaridagi tibbiyot institutlariga o‘qishni ko‘chirishga hech kim rozi emas. Buni elchixona vakillariga ham aytganmiz”, dedi Kun.uz muxbiri bilan 30 avgust kuni suhbatlashgan Madina Zokirova.Talabalarning so‘zlariga ko‘ra, O‘zbekistonning Rostov-Don shahridagi Bosh konsulxona yordami bilan o‘zbekistonlik talabalar va Kuban davlat tibbiyot universiteti rektori o‘rtasida uchrashuv tashkillashtirilgan. Uchrashuvda xorijiy davlat oliy ta’lim muassasasi rahbari o‘zbekistonlik talabalarni qiynayotgan masalalar Akmal Siddiqov Rossiyaga yetib kelganidan so‘ng muhokama qilinishi va uning yakunlariga qarab yechim topilishini bildirgan.31 avgust kuni Rossiyaga yetib borgan Akmal Siddiqov Kuban davlat tibbiyot universiteti rektori bilan birgalikda o‘zbekistonlik talabalarni qabul qilgan. Uchrashuvda u O‘zbekistonga qaytish istagidagi talabalar faqat Farg‘onada, o‘zi rahbarlik qiladigan institutdagina tahsil olishlari mumkinligi, boshqa hech bir oliy ta’lim muassasasi ularni qabul qilmasligini aytgan. O‘zbekistonga qaytishgan taqdirda ham talabalar bir yildan so‘ng Kuban davlat tibbiyot universitetiga qaytib kelishlari, Rossiyaning tibbiyot yo‘nalishidagi boshqa OTMlariga transfer qilishning imkoni yo‘qligini ta’kidlagan. Vaholanki, rektor Farg‘onada ota-onalar bilan uchrashuv chog‘ida boshqacha va’da bergandi.Uchrashuvdan so‘ng talabalardan Kubanda qolib yoki Farg‘onaga qaytib o‘qishni davom ettirishga rozi ekanliklari, ikkala universitet rahbariyatiga nisbatan hech qanday e’tirozlari yo‘qligi haqidagi hujjatga qo‘l qo‘yib berish so‘ralgan. Rektor bu hujjatni Sog‘liqni saqlash vazirligiga taqdim etishi, undan bu talab qilayotganini bildirgani aytilmoqda.O‘zbekistonga qaytadigan talabalarning yo‘lkirasi, shuningdek, universitet ma’muriyatining tashkiliy ishlarni to‘g‘ri yo‘lga qo‘yolmagani natijasida Rossiyaga kelib-ketish xarajatlari qoplab beriladimi yoki yo‘q, hozircha ma’lum emas.Farg‘ona jamoat salomatligi tibbiyot institutining saytida 29 avgust kuni e’lon qilingan xabarda institutning qo‘shma ta’lim dasturi talabalari Kursk davlat tibbiyot universitetida keyingi bosqichda ta’limni davom ettirish uchun Kursk davlat tibbiyot universitetiga qabul qilingani ma’lum qilingan. Biroq bu xabar Kuban davlat tibbiyot universiteti imtihonlaridan yiqilgan talabalarga qanchalik aloqador ekani, agar aloqador bo‘lsa, necha nafar talabaning o‘qishi Krasnodardan Kurskka ko‘chirilishi ochiqlanmagan. Institut saytida rektorning Rossiyaga tashrifiga oid so‘nggi tafsilotlar keltirilmagan.So‘nggi ma’lumotlarga ko‘ra, imtihondan o‘tgan va Kuban davlat tibbiyot universitetida o‘qishni davom ettirishga rozi bo‘lgan talabalar Krasnodarda qolgan. Qirq nafarga yaqin talaba Farg‘onaga qaytib, jamoat salomatligi tibbiyot institutida yana bir yil tahsil olishga ko‘ngani aytilmoqda. Ta’kidlanishicha, ular kelgusi yil qayta imtihon asosida Kuban yoki Kurskdagi tibbiyot oliy ta’lim muassasalarida o‘qishlari mumkin bo‘ladi."
https://kun.uz/uz/news/2022/09/01/1-sentabrdan-xususiy-sektorda-ishlayotgan-ayollarga-tuguruq-va-homiladorlik-boyicha-nafaqa-tolanadi,2022-12-01 20:24:50.089372,"Bu haqda prezidentning «O‘zbekiston Respublikasi aholisini ijtimoiy himoya qilish strategiyasini tasdiqlash to‘g‘risida»gi farmonida aytilgan. Hujjatga ko‘ra, Moliya vazirligi tarkibida yuridik shaxs maqomiga ega bo‘lmagan Ijtimoiy sug‘urta jamg‘armasi tashkil etildi. Jamg‘arma faoliyatini moliyalashtirish manbalari davlat budjeti va qonun hujjatlarida taqiqlanmagan boshqa manbalar hisoblanadi.Ijtimoiy sug‘urta jamg‘armasi mablag‘lari hisobidan:joriy yilning 1 sentabridan boshlab tug‘uruq va homiladorlik nafaqasi davlat ijtimoiy sug‘urtasi doirasida eng kam iste’mol xarajatlari miqdorida to‘lanadi. Shu bilan birga, agar xodimning ish stajida bir oygacha tanaffuslar bo‘lsa, uzluksiz ish stajini hisoblashda tanaffuslardan oldingi va undan keyingi oylar hisobga olinadi;kelgusida davlat ijtimoiy sug‘urtasi bo‘yicha nafaqalarni to‘lash «Ijtimoiy himoya yagona reyestri» axborot tizimi orqali bosqichma-bosqich amalga oshiriladi. 7 mart kuni prezident «Oila va xotin-qizlarni tizimli qo‘llab-quvvatlash borasidagi ishlarni yanada jadallashtirish chora-tadbirlari to‘g‘risida»gi farmonni imzolagan edi. Hujjatda 2022 yil 1 sentabrdan boshlab barcha yuridik shaxslarda, budjet tashkilotlari bundan mustasno, oxirgi 6 oy davomida uzluksiz ish stajiga ega bo‘lgan ayollarga tug‘uruq va homiladorlik nafaqalari oylik iste’mol xarajatlarining eng kam miqdoridan kelib chiqqan holda davlat budjeti mablag‘lari hisobidan to‘lanishi belgilandi. "
https://kun.uz/uz/news/2022/08/31/godak-ruhiyatidagi-chandiqlar-bolalarga-nisbatan-shafqatsizlik-ildizi-qayerda,2022-12-01 20:24:51.558681,"Tug‘ruqdan keyingi depressiya – inkor etib bo‘lmas omilPsixolog Rozaliya Gabdulhakovaning ta’kidlashicha, aslida ota-onalar o‘z farzandini o‘ldirib qo‘yishi butun dunyoda uchraydi va bola aynan ona tomonidan o‘ldirilishi bo‘yicha 20 ta mamlakatning qonunlarida alohida moddalar kiritilgan.— XX asr boshlarida ko‘plab davlatlar onada tug‘ruqdan keyin depressiya bo‘lishini tan olishganidan keyin, hatto 1 yoshgacha bo‘lgan farzandini o‘ldirganlarga yengilroq jazo qo‘llashni ham joriy etishgan.Jinoyat bilan bog‘liq holatlarda ishlovchi psixiatrlarning ta’kidlashicha, hozirda o‘zining farzandini o‘ldirayotgan ayollar soni ko‘paymagan, ular doim bo‘lib kelishgan. Shunchaki, bugungi kunda ijtimoiy tarmoqlarda ular haqidagi xabarlar ommalashgani uchun ko‘proq ko‘rinishmoqda.Biroq o‘z farzandini o‘ldirmagan bo‘lsa-da, ularga jismonan og‘riq berayotgan, zulm ko‘rsatayotgan ayollarning soni ham juda ko‘p. Barcha yoshdagi ayollarning o‘zidan ojiz bo‘lganlarga nisbatan vaxshiyliklar qilib qo‘yishining bir nechta sabablari bor.Birinchisi, albatta, ayollarning ruhiy holati. Ayollar tabiatan emotsiyaga beriluvchan bo‘lgani va tug‘ruqdan keyin turli jarayonlar, gormonal o‘zgarishlar bo‘lgani sabab ularda depressiyaga tushish holatlari kuzatiladi. Aslida, ayol qanchalik sog‘lom va aqlli bo‘lmasin, farzandli bo‘lganidan so‘ng, uning ruhiy holatida birmuncha o‘zgarishlar kuzatilishi tabiiy. Ona ruhan nosog‘lom bo‘lishi, depressiyaga berilib, harakatlari adekvat bo‘lmay qolishi mumkin.“Ko‘p narsaga birinchi bo‘lib ayollar aybdor qilinadi”Ruhshunosning so‘zlariga ko‘ra, aynan o‘zbek jamiyatiga xos alohida omillar ham bor.— Masalan, oiladagi muhit. Bizning xonadonlarda onaning onalikdan tashqari, kelinlik vazifasi ham bor. Bunda ularga judayam ko‘p jismoniy mas’uliyatlar yuklanaveradi. Aksar holatda ayollarimizning dam olishi, uxlab olishi uchun ham imkoniyati bo‘lmaydi.Uy bekalarimizda to‘g‘ri ovqatlanish, vaqtida kerakli narsalarni yeyish, tushkunlikka tushmaslik, hayotdan hafsalasi pir bo‘lmasligi uchun har kungi bir xil ishdan chalg‘ish imkoniyati ham bo‘lmaydi. Aytaylik, biror joyda ishlaydigan odam haftada 5 kun ishlasin, shanba va yakshanba kunlar dam olishga imkoniyati bo‘ladi. Uyda o‘tiradigan ayollar esa oylab, yillab bir joyda, bir xil ishni qilishiga to‘g‘ri keladi, shuning oqibatida ruhiy holatlari barqaror bo‘lmay qoladi.Afsuski, jamiyatimizda bunga qo‘shimcha ravishda ayolga bosim bo‘ladigan holatlar yo‘q emas. Misol uchun, ayol uyda kelinlik, onalik vazifalari bilan band bo‘lib yurganida turmush o‘rtog‘i bilan bo‘ladigan muammolarda ham ko‘pincha ayollarimiz ayblanadi. “Ering xiyonat qildi, sen o‘zing aybdorsan, ering pul topmayapti, sen aybdorsan”, qabilida qo‘yiladigan talablar juda ko‘p. Dastlab mas’uliyatini ko‘tara olmagan ayollar jamiyat bosimi ostida yanayam tushkunlikka tushib boraveradi.Shuningdek, ularning oxirida portlab, qattiq jinoyat qilib qo‘yishiga “sabr qil” deya ko‘p ta’kidlashlari ham sabab bo‘ladi. Chunki ayollarning aksariyati o‘z hissiyotlarini doim ham bayon qilaverishmaydi, ba’zida o‘zlarini tushunishmaydi ham. Ayol jamiyat, oila, o‘zining tarbiyasi sabab chidab kelaveradi va bir kun toqati tugashi va bu yomon natijaga olib kelishi mumkin.“Mamlakatning iqtisodiy ahvoli ham bunda rol o‘ynaydi”Rozaliya Gabdulhakova ko‘plab maishiy muammolarning ildizi iqtisodiy qiyinchiliklarga borib taqalishini aytadi.— Yana bir jihatni ta’kidlab o‘tishim kerak, ya’ni mamlakatimizning iqtisodiy ahvoli tufayli otalar farzandlari uchun sog‘lom ovqat, tagliklarni sotib olish kabi iqtisodiy chiqimlarni har doim ham ko‘tarolmaydi. Yoki qaynona bunga ruxsat bermay, kelinni “ekonom” qilishga majbur qilishi mumkin. Vaholanki, o‘sha taglik ayolning vazifalarini sal yengillashtiradi. Lekin iqtisodiy qiyinchilik sababli bunday bo‘lmasa, mas’uliyat ham ortib boraveradi.Mana shunday kichik narsalarni qoplash uchun yetarli mablag‘ bo‘lishi ham ayollarning xotirjam, bolalarning sog‘lomroq bo‘lishiga, kamroq kaltak yeyishiga sabab bo‘lar edi.“Afsuski, kelajak avlodni o‘z fikrini aytolmaydigan, stressga va tushkunlikka tez tushib qoladigan qilib tarbiyalayapmiz”Psixologning aytishicha, ishtonini ho‘l qilib qo‘ygani va boshqa holatlar uchun asabiy onasidan dashnom etitib katta bo‘lish – bola ruhiyatida chuqur iz qoldiradi.— Ayollarimizning ruhiy holati barqaror bo‘lmasligi jamiyatimizni botqoqqa botiradi. Boisi, bu yerda gap faqat bolalarning o‘z onalari tomonidan kaltak yeb, o‘ldirilayotgani haqida ketmayapti, bunda har kuni ishtonini xo‘llab, aytgan ovqatini yemagan farzandlarning taqdiri ham yotadi. Tarbiyalashni bilmagan yoki o‘zining hissiyotlarini boshqarolmagan onalar bu bolalarni uraveradi.“Bolasini urib tarbiyalaydi-da” deb oqlashlari ham mumkin, lekin bu – bizning kelajagimiz uchun katta yo‘qotish. Chunki kaltak yeb o‘sgan bolalarning ko‘pchiligi o‘ziga ishonchi past, o‘zidan tashabbus kam chiqadigan inson bo‘lib qolishi mumkin.Afsuski, biz kelajak avlodni o‘z fikrini aytolmaydigan, stressga va tushkunlikka tez tushib qoladigan qilib tarbiyalayapmiz. Agar bu borada nimadir qilmasak, jamiyatimiz pastlab boraveradi, farzandlarimiz shijoatsiz, faqatgina qora mehnat bilan shug‘ullanuvchi ishchilarga aylanib qolish ehtimoli yuqori.“Farzandli bo‘lgan ayolni yaqinlari qo‘llab-quvvatlashi kerak”Gabdulhakova tug‘ruqdan keyin ayollarga yaqinlari ko‘maklashishi kerakligi, ayollar esa o‘zlarining ruhiy holatlariga e’tiborli bo‘lishlari zarurligini ta’kidladi.— Odamlar nima deydi deb emas, hozir men nimani his qilyapman, farzandimga zulm qilib qo‘ymaymanmi, hozirgi harakatlarim nimaga olib keladi deb, o‘zlarini boshqarishlari kerak bo‘ladi.Bundan tashqari, kichkina emizikli farzandi bor onalarga oila a’zolari ham yordam berishi, ularning vaqtida dam olishi, holatlarini tushungan holda yumushlarini yengillashtirib, qo‘llab-quvvatlashlari kerak.Har bir oilada farzand tug‘ilishi krizis davri hisoblanadi, shuning uchun ham oila a’zolar o‘ziga yarasha mas’uliyatlari ham o‘zgarib, qiynaladi. Lekin baribir eng ko‘p mas’uliyat yuklangan, jismonan va ruhan qiynalgan inson ona bo‘ladi.Ayollar bolani tuvakka o‘tkazishda, umuman, bola tarbiyasida boshqa bolalarga qiyoslab, farzandida hali rivojlanmagan qobiliyatlarni talab qilmasliklarini, bu jarayonda qaynonalar kelinlariga bosim o‘tkazmasliklarini ham so‘ragan bo‘lardim.“Jamiyatda shunday muammolar tez-tez bo‘lyaptimi, demak boshqaruvda tizimli kamchiliklar bor”Jamiyatshunos Bahrom Parpiyevning so‘zlariga ko‘ra, jamiyatda bu kabi holatlarning tez-tez uchrab turishi ularning istisno emas, ma’lum ijtimoiy sabab-oqibat zanjirlari ekanini ko‘rsatadi.— Jamiyatimizdagi ayrim fuqarolar orasida o‘z joniga suiqasd qilish va boshqalar hayotiga tajovuz qilishning uchrab turgani tashvishli hodisadir. Ayniqsa, insoniylik qiyofasini yo‘qotgan ba’zi kishilarning o‘z ota-onalari va boshqa yaqinlari qotiliga aylanishi kishini larzaga soladi. Albatta, bu muammo bugun paydo bo‘lgani yo‘q. Tarixda ham mazkur hodisalar ro‘y bergan. Sobiq totalitar tuzum davrida ham shunday mash’um voqelar bo‘lgan. Ammo u vaqtda matbuot erkinligi bo‘lmagan. Shu nuqtayi nazardan bunday mudhish hodisalar faqat bugungi kunda bo‘lyapti desak, haqiqatdan ancha yiroq bo‘ladi.Ularni tizimli va kompleks tarzda tahlil etish lozim. Xayolimizga kelgan dastlabki fikrga tayanib, uning faqat yagona sababini ko‘rsatmaslik kerak. Bugungi kunda jamoatchilik orasida davlat instituti, uning mas’ul xizmatchilarini turli noxush voqealarni yuzaga chiqishda asosiy aybdor sifatida ko‘rsatish holati uchrab turibdi. Biroq bu yuzaki va ilmiylikdan yiroq bo‘lgan yondashuvdir.Lekin masala tahliliga chuqurroq yondashsak, shunday vaziyatga duch kelamiz: agarda jamiyat hayotida shunday muammolar tez-tez va muntazam tarzda mavjud bo‘lsa, demak, haqiqatan boshqaruv tizimida muayyan kamchiliklar bor degan xulosani chiqarish mumkin. Bunday sharoitlarda tizim mutasaddilariga nisbatan haqli e’tirozlarni qo‘yish adolatdandir. Chunki bunday sharoitlarda jarayonning kechishi tasodif emas, balki qonuniyatli mazmun kasb etadi.Mazkur fikrni taniqli fransuz sotsiologi Emil Dyurkgeym tomonidan olib borilgan tadqiqotlarga tayanib, ilgari surish mumkin. Jumladan, u yashagan davrda, ya’ni XIX asrning ikkinchi yarmi oxirlarida, Fransiyada kishilar orasida o‘z joniga qasd qilganlar soni keskin oshib ketadi. Rasmiy hokimiyat vakillari bu hodisani kishilarining psixologik holatidagi nuqsonlar bilan oqlashga intilgan bir sharoitda, Emil Dyurkgeym o‘z olib borgan amaliy tadqiqotlar natijasida mazkur xatti-harakatni amalga oshirgan kishilar jamiyat hayotidagi jiddiy ijtimoiy muammolar ta’sirida sodir qilganlarini asoslab beradi va buning uchun esa o‘sha davrdagi fransuz jamiyatini asosli tarzda tanqid qiladi.Demak, jamiyatimizda uchrayotgan ushbu illatga fuqarolarning oilada, yoshlikda olgan tarbiyasida jiddiy kamchiliklarga yo‘l qo‘yilgani ham sabab bo‘lmoqda. Jumladan, ota-bobolarimiz asrlar davomida e’tiqod qilib kelgan islom dini qadriyatlariga tayanish mazkur tarbiya jarayonidan uzilib qolgan. Ma’lumki, islom dinida birovning joniga tajovuz qilmaslik, o‘z joniga qasd qilmaslik qat’iy tarzda buyurilgan.“O‘zining va o‘zganing joniga zo‘rlik qilish gunoh ekanini kengroq targ‘ib qilish kerak”Bahrom Parpiyevning aytishicha, avvalo muammo sabablarini aniqlab olish, shundan kelib chiqqan holda choralar ko‘rish zarur.— Albatta, har qanday muammo sabablarni o‘z vaqtida aniqlash uning yechimiga muvofiq keladigan mexanizmlarni ishlab chiqishga asos bo‘ladi. Shu maqsadga erishish uchun mamlakatimizda sotsiologik talqiqotlarni o‘tkazishga aloqador davlat va nodavlat tashkilotlari yuqorida ko‘rsatib o‘tilgan muammo bo‘yicha muntazam ravishda jamoatchilik fikrini o‘rganib borishlari maqsadga muvofiq.Shuningdek, mamlakatimizda faoliyat olib borayotgan “Ijtimoiy ish” sohasi mutaxassislari mahalla instituti rahbarlari va faollari bilan hamkorlikda shunday xatta-harakatni sodir etishga moyil kishilarni aniqlab, ular bilan jiddiy shug‘ullanishlari lozim.Ma’lumki, mamlakatimiz bosh qomusidagi tegishli moddaga muvofiq, din davlatdan ajratilgan, ammo dinni jamiyat hayotidan ajratishning iloji yo‘q va bunga hojat ham yo‘q. Shuning uchun taniqli diniy ulamolar OAVda kishilarga zulm qilish, ular joniga qasd qilish, o‘zini o‘zi o‘ldirish nafaqat bu dunyoda, balki oxiratda ham o‘ziga ulkan va abadiy zarar bo‘lishini Qur’on oyatlari va hadislardan keltirib, tushuntirib borishlari sermahsul natijalar beradi.“Zulmning har qanday ko‘rinish harom”O‘zbekiston musulmonlari idorasi Fatvo markazi bosh mutaxassisi Hikmatulloh Toshtemirovning ta’kidlashicha, jamiyatda gohida uchrab turgan yosh bolalarning ota-onalari tomonidan ayovsiz kaltaklanishi Islomda man qilingan, harom ishlardan hisoblanadi.— Bu ishni qilganlar qattiq gunohkor bo‘lib, qiyomatda bu gunohi uchun javobgar bo‘ladilar. Chunki dinimizda o‘zgalarga zulm qilishning har qanday turi harom qilingan. Bizga har sohada o‘rnak bo‘lgan Payg‘ambarimiz alayhissalom biror kimsani, katta-yu kichik, na ayol-u, na bolani urmaganlar. Buni Oisha onamiz rivoyat qilganlar.***Yuqoridagi fikrlardan xulosa qilish mumkinki, zo‘ravonlik, xususan bolalarga nisbatan zo‘ravonlikning ham moddiy, ham ma’naviy ildizlari bor. Yechim esa avvalo iqtisodiy o‘sishning inklyuzivligini oshirish va xotin-qizlarga har tomonlama yordam ko‘rsatishning samarali mexanizmlariga o‘tishni taqozo qiladi.Shu bilan birga, muammo ko‘lami va ildizlarini yuzaga chiqarish uchun keng ko‘lamli sotsiologik tadqiqotlarga ehtiyoj bor.Dilshoda Shomirzayeva tayyorladi.""Baza va kadrlar potensialini yo‘qotib bo‘ldik"" — o‘zbek jamoatchilik faollari professional ijtimoiy himoya tizimi yo‘qligidan norozi"
https://kun.uz/uz/news/2022/08/31/onam-menga-oz-buyragini-berdi-bir-koz-bir-buyrak-bilan-yashayotgan-yigit-qismati,2022-12-01 20:24:53.007833,"Surxondaryolik oilada voyaga yetgan Sanjar Norqulovga bundan 14 yil avval buyrak yetishmovchiligi tashxisi qo‘yilgan. Shundan beri kasallik bilan kurashib kelayotgan oila a’zolari qo‘llaridan kelgan barcha imkoniyatni ishga solishdi. Dializ muolajalari bilan yashab kelayotgan 35 yoshli yigit buyrak ko‘chirish amaliyotini boshdan kechirdi: onasi unga o‘z buyragini berdi. O‘tkazilgan operatsiyadan so‘nggi parvarish davri ham hamma narsasini sotib bo‘lgan nochor oila uchun mashaqqatga aylangan. Ona va o‘g‘il ancha muddat davomida olinadigan muolajalar uchun kerakli dori-darmonlarni olishmasa ularning salomatliklari yomonlashishi mumkin.O‘g‘lining hayoti uchun o‘z jonini xatarga qo‘ygan ona uning sog‘ayishidan umidvorligini aytadi: “14 yildan beri kam yeb, kam ichsam ham shu bolamning hayoti uchun kurashib kelyapman. Olti farzand tarbiyaladim, lekin birgina shu o‘g‘lim 35 ga kirsayam kasallik tufayli hali oila qurolmadi.Aka-ukalari yordam berishadi, biz pensiya olamiz. Lekin yetkazib bo‘lmayapti. To‘liq tiklanishimiz uchun har oyda Surxondaryodan Toshkentga kelib davolanib ketyapmiz. Har oyda 5 millionlik dorilar olamiz”.“Gemodializ olayotganimda qon tomirlardagi zo‘riqish sabab bir ko‘zimdan ham ayrildim. Menga bir buyragini bergan onam ham yarimjon bo‘lib qoldi. Uning salomatligidan ham xavotir olaman. Hozir bir ko‘z, bir buyrak bilan yashayapman. Lekin hali hayotdan umidlarim ko‘p”, — deydi Sanjar.Ona va bola eng og‘ir operatsiyani o‘tkazishgan, lekin bundan keyin omon qolishlari uchun davomli muolajalar, dori-darmonlar uchun anchagina mablag‘ zarur. Boshidan o‘tgan sinovlarga qaramay umidi so‘nmagan, hayotini yaxshilashga urinayotgan yigit va uning jonbaxshida onasi uchun yordamimizni ayamaylik.Sanjar Norqulovga oid ma’lumotlar:Uzcard: 8600 0609 9322 0715 onasi Samiya Tangriqulova nomidaManzil: Surxondaryo viloyati, Boysun tumani, Kuchkak mahallasi, Xarduri ko‘chasi 168-uy."
https://kun.uz/uz/news/2022/08/30/range-rover-avtomobilida-xavfli-tarzda-harakatlangan-haydovchiga-chora-korildi,2022-12-01 20:24:54.527281,"Ijtimoiy tarmoqlarda ""Range Rover"" rusumli, 01 517 LJA davlat raqam belgili avtomobil haydovchisi avariya holatini yuzaga keltirishi mumkin bo‘lgan turli xavfli manyovrlar bilan harakatlanganligi aks etgan video tarqaldi.IIV Jamoat xavfsizligi departamenti Yo‘l harakati xavfsizligi xizmatining ma’lum qilishicha, mazkur video xodimlar tomonidan o‘rganilib, haydovchi, 1979 yilda tug‘ilgan Dilmurod Nishonovga nisbatan Ma’muriy javobgarlik to‘g‘risidagi Kodeksning 128⁵-moddasi 2-qismi bilan chora ko‘rildi.Ta’kidlanishicha, har qanday qoidabuzarlik va huquqbuzarlik uchun qonunda belgilangan tartibda chora ko‘riladi.Shuningdek, Yo‘l harakati xavfsizligi xizmati ayrim ijtimoiy tarmoq obunachilaridan asoslantirilmagan, aniqlik kiritilmagan ma’lumotlarni turli noo‘rin izohlar bilan omma e’tiboriga tarqatmaslikni so‘ragan.“Holatda aks etgan barcha ishtirokchilarning xatti-harakatiga huquqiy baho beriladi, mazkur yo‘nalishda surishtiruv ishlari olib borilmoqda.Shuningdek, ushbu videolavhani tasvirga olgan transport vositasi haydovchisi hamda ""Nexia 3"" rusumli avtomobilni boshqargan haydovchilarning shaxsini aniqlashga qaratilgan tadbirlar olib borilmoqda, ularning harakatlariga ham huquqiy baho beriladi.Barcha haydovchilardan qoidalarga rioya qilishlarini so‘raymiz”, deyiladi xabarda.Avvalroq Bunyodkor shohko‘chasida qarama-qarshi harakatlangan “Lasetti” haydovchisi 15 sutkaga qamalgani haqida xabar berilgandi."
https://kun.uz/uz/news/2022/08/30/navoiy-viloyati-hokimi-normat-tursunov-102-yoshli-hamro-momoga-shuhrat-medalini-topshirdi,2022-12-01 20:24:56.002373,"Navoiy viloyati hokimligi axborot xizmati xabariga ko‘ra, Hamro momo 40 yildan ortiq vaqt davomida o‘rta maktabda bolalarga boshlang‘ich ta’limdan saboq bergan. Onaxon turmush o‘rtog‘i rahmatli Adiz bobo Sharipov bilan 5 farzandni voyaga yetkazgan. Hozirgi kunda 35 nevara, 61 chevara va 22 nafar evaraning ardog‘ida umrguzaronlik qilmoqda.U kishini ayyom arafasida qutlash uchun viloyat hokimligi mutasaddilari, jamoatchilik va OAV vakillari “Oqmachit” mahallasidagi xonadonga keldi. Navoiy viloyati rahbari Normat Tursunov Prezident nomidan momoni tabriklab, «Shuhrat» medalini taqdi va bayram sovg‘alarini topshirdi.Hamro momo shu kunlarga yetkazgani uchun Yaratganga shukr aytib, xalq farovonligi yo‘lida xizmat qilayotgan davlatimiz rahbariyatiga sog‘lik-omonlik so‘rab duo qildi. "
https://kun.uz/uz/news/2022/08/30/toshkentda-503-ming-somlik-oziq-ovqat-mahsulotlarini-ogirlagan-fuqaro-uch-kun-otib-vafot-etdi,2022-12-01 20:24:57.455034,"Joriy yil 26 avgust kuni Yashnobod tumanida joylashgan do‘konlar birida 1984 yilda tug‘ilgan A.R. jami 503 000 so‘mlik mahsulotlarni talon-toroj qilib, voqea joyidan yashiringan. Holat yuzasidan o‘tkazilgan tekshiruv jarayonida A.R. 2022 yil 29 avgust kuni surunkali kasallik tufayli vafot etgani ma’lum bo‘lgan.Qayd etilishicha, shu sababli ish hujjatlari yurituvdan tugatiladi."
https://kun.uz/uz/news/2022/08/30/ssv-mustaqillik-bayrami-va-qoshimcha-dam-olish-kunlarida-tibbiyot-muassasalari-tun-u-kun-ishlaydi,2022-12-01 20:24:59.002351,"Prezidentning tegishli qaroriga ko‘ra, Mustaqillik bayrami munosabati bilan 1-4 sentabr sanalarida ketma-ket dam olish kunlari belgilangan.Ana shu davrda xalqimiz salomatligini ta’minlash, xususan, bayram va qo‘shimcha ishlanmaydigan kunlarda mamlakatdagi tibbiyot muassasalari faoliyatini muvofiqlashtirib borish maqsadida Sog‘liqni saqlash vazirligida shtab tashkil etildi. 1-4 sentabr kunlarida quyidagi davolash-profilaktika muassasalarida 40 ming nafar tibbiyot tizimi xodimi qonunda belgilangan tartibda, navbatchilik asosida aholiga xizmat ko‘rsatadi:Shuningdek:Respublika shoshilinch tibbiy yordam ilmiy markazi, uning hududlardagi 13 ta filiali hamda 182 ta aholi punktida joylashgan shoshilinch tibbiy yordam bo‘limlarida 24 soat davomida navbatchi shifokor va hamshiralar faoliyat yuritadi. Ushbu muassasalar zarur dori-darmonlar bilan ta’minlanib, zaxira o‘rinlari yartilgan.Mamlakat bo‘ylab 2724 ta tez tibbiy yordam brigadasi aholidan bo‘ladigan chaqiriqlar uchun doimo shay holatda.Bundan tashqari, 227 ta tug‘uruq, 245 ta bolalar davolash muassasaci ham uzluksiz ish olib boradi.Respublika Call-markazi (1003) orqali tibbiyotga tegishli savollarga malakali mutaxassislardan tun-u kun javob olish mumkin. Sanitariya-epidemiologiya xizmatining markaziy apparati va hududlardagi 14 ta boshqarma hamda 203 ta aholi punktida joylashgan bo‘limlarida ham 24 soat davomida 200 nafardan ziyod navbatchi shifokor, qariyb 200 nafarga yaqin vrach-laborant va yordamchi xodimlar o‘z faoliyatini davom ettiradi. Sog‘liqni saqlash vazirligi Mustaqillik bayrami va dam olish kunlarida uzluksiz mehnat qiladigan barcha tibbiyot xodimlariga o‘z minnatdorligini bildiradi."
https://kun.uz/uz/news/2022/08/29/ssv-fargona-jamoat-salomatligi-tibbiyot-instituti-talabalarining-murojaati-ijobiy-hal-etildi,2022-12-01 20:25:00.457252,"Ijtimoiy tarmoqlarda Farg‘ona jamoat salomatligi tibbiyot instituti va Kuban davlat tibbiyot universiteti hamkorligida tashkil etilgan qo‘shma ta’lim yo‘nalishida tahsil olayotgan talabalar va ularning ota-onalari murojaati e’lon qilindi. Unda Kuban davlat tibbiyot universitetida «Stomatologiya» yo‘nalishi bo‘yicha o‘qishni davom ettirish uchun tashkil etilgan imtihonlarda yetarli ball to‘play olmagan ayrim talabalarning noroziligi aks etgan.SSV matbuot xizmati mazkur holat yuzasidan olib borilgan tezkor o‘rganishlar natijasi bo‘yicha ma’lumot berdi.«Farg‘ona jamoat salomatligi tibbiyot institutida 2019-2020 o‘quv yilidan boshlab Rossiyaning Kuban davlat tibbiyot universiteti bilan hamkorlikda «Davolash ishi» va «Stomatologiya» qo‘shma ta’lim yo‘nalishlari tashkil etilgan. 2019 yil 27 martda ikki tomonlama tuzilgan shartnomaga muvofiq, o‘qishga qabul qilingan talabalarning «Davolash ishi» yo‘nalishi bo‘yicha 3 yil O‘zbekistonda va 3 yil Rossiya Federatsiyasida, «Stomatologiya» yo‘nalishida esa 3 yil yurtimizda hamda 2 yil Rossiyada ta’lim olishi belgilangan.2021-2022 o‘quv yili yakuni bo‘yicha «Stomatologiya» yo‘nalishida 46 nafar, «Davolash ishi» yo‘nalishida 40 nafar talaba 3-bosqichni bitirib, 2022 yil 21 avgust kuni Rossiya Federatsiyasining Kuban davlat tibbiyot universitetiga o‘quv yurti mutasaddilari boshchiligida yuborilgan.25 avgust kuni Kuban davlat tibbiyot universitetida «Stomatologiya» yo‘nalishi bo‘yicha 3-bosqichini bitirgan talabalardan imtihon olinganda, 46 nafaridan 25 nafari belgilangan ballni to‘plab, o‘qishni davom ettirishga tavsiya etilgan. Qolgan 21 nafar talaba belgilanganidan past ball jamg‘argani uchun imtihondan o‘ta olmagan.Shundan so‘ng ushbu talabalar va ularning ota-onalari tomonidan bildirilgan murojaat asosida Sog‘liqni saqlash vazirligi va Oliy va o‘rta maxsus ta’lim vazirligi Rossiya tomoni, jumladan, Kuban davlat tibbiyot universiteti ma’muriyati bilan tegishli muzokaralar olib bordi. Natijada imtihondan o‘ta olmagan talabalar rus tilini puxta egallash sharti bilan ushbu universitetda o‘qishni davom ettirish imkoniyatiga ega bo‘ldi», deyiladi xabarda."
https://kun.uz/uz/news/2022/08/29/shht-sammiti-munosabati-bilan-samarqanddagi-maktablarda-darslar-19-sentabrdan-boshlanadi,2022-12-01 20:25:01.937508,"Joriy yil sentabr oyida Samarqand shahrida Shanxay hamkorlik tashkilotining navbatdagi sammiti o‘tkaziladi va unda qator xorijiy mamlakat rahbarlari qatnashadi.Viloyat Xalq ta’limi boshqarmasi axborot xizmatining xabar berishicha, ShHT sammiti munosabati bilan Samarqand shahridagi umumta’lim maktablarida darslar 19 sentabrdan boshlanadi.«Mazkur jarayonlar va tadbirlar o‘tkaziladigan hududlarga yaqin joylarda jamoat tartibini saqlash va xavfsizlikni ta’minlash, shuningdek, aholiga qulay sharoitlarni yaratish maqsadida Samarqand shahridagi umumiy o‘rta ta’lim muassasalarida o‘quv jarayonlari joriy yilning 19 sentabr sanasidan boshlanishini ma’lum qilamiz», deyiladi xabarda.Qayd etilishicha, Samarqand shahridagi maktab o‘quvchilarining qoldirilgan dars soatlari o‘quv yili davomida ta’tillar hisobidan to‘ldiriladi.Avvalroq, XTV matbuot kotibi Laylo Rustamova vazirlik tomonidan bir nechta variant ko‘rib chiqilayotganini aytgandi. Unga ko‘ra, Samarqanddagi maktablarda darslar 20 sentabrgacha onlayn o‘tkazilishi yoki 5-10 sentabr kunlari darslar o‘tilib, sammit o‘tadigan haftada kechiktirilishi va 19 sentabrdan davom ettirilishi mumkinligini ma’lum qilgandi.Shuningdek, ShHT sammiti munosabati bilan Samarqanddagi OTMlarda o‘qish sentabr oyi oxiridan boshlanishi xabari berilgandi."
https://kun.uz/uz/news/2022/08/29/jizzaxda-sodir-bolgan-ythda-vaz-2101-mashinasi-haydovchisi-vafot-etdi,2022-12-01 20:25:03.398037,"Jizzax viloyati IIB axborot xizmatining xabar berishicha, 2022 yil 22 avgust kuni soat 10:00 larda 4R-36 Jizzax-Forish-Qizilcha avtomobil yo‘lining Forish tumani hududidan o‘tgan qismida odam o‘limi bilan bog‘liq yo‘l-transport hodisasi sodir bo‘lgan.Forish tumani Pastki Bayram qishlog‘ida yashovchi shaxs GAZ-31 mashinasida harakatlanayotib, quvib o‘tish qoidasini buzgan va ro‘paradan kelayotgan VAZ-2101 mashinasining yo‘liga chiqib ketib, u bilan to‘qnashgan.Oqibatda, Forish tumani Nurak qishlog‘ida yashovchi VAZ-2101 mashinasi haydovchisi va yo‘lovchisi og‘ir tan jarohatlari olib, shifoxonaga yotqizilgan. Shifokorlar tomonidan ko‘rsatilgan muolajalarga qaramasdan, haydovchi vafot etgan.Avvalroq, Qashqadaryo viloyatida quvib o‘tish qoidalarini buzib harakatlangan Gentra mashinasi Lacetti ’ning yo‘liga chiqib ketib YTH sodir etgan, oqibatda Lacetti va uning haydovchisi yonib ketgandi."
https://kun.uz/uz/news/2022/08/28/har-bir-xodimning-harakatlariga-huquqiy-baho-beriladi-toshkent-viloyati-iibb-quyi-chirchiqdagi-qotillik-haqida,2022-12-01 20:25:04.872337,"Toshkent viloyati IIBB Kun.uz saytida Quyi Chirchiqdagi qotillik ro‘y berishida profilaktika inspektorining beparvoligi ham sabab bo‘lishi mumkinligi to‘g‘risida chiqqan materialga munosabat bildirdi.«Huquqiy jihatdan ayni vaqtda (holat yuzasidan jinoyat ishi qo‘zg‘atilib tergov harakatlari o‘tkazilayotgan vaqt) voqea yuzasidan biror shaxsni ayblash, daxldorlikni e’lon qilish amaldagi qonunchilikka zid.O‘tkazilayotgan tergov harakatlari va xizmat tekshiruvi xulosasiga ko‘ra voqeaga daxldor har bir shaxsning (IIB xodimining ham) harakatlariga huquqiy baho beriladi va aybdorlik darajasidan kelib chiqib ta’sir chorasi ko‘riladi. Ish tugatilgach natijasi yuzasidan jamoatchilik va OAV vakillariga axborot taqdim qilinadi», — deyiladi munosabatda.Qayd etilishicha, 27 avgust kuni shu ish mahallada, jamoatchilik o‘rtasida muhokama qilinib, jinoyatning salbiy oqibatlari, shu kabi holatlarda beparvo bo‘lmaslik, jinoyatni keltirib chiqarayotgan omillar haqida aholiga tushuntirish tashkil qilingan. Tafsilotga ko‘ra, 24 avgust kuni soat 19:00 larda ayol IIB ga murojaat qilib, eri u bilan janjallashib, sms xabarlarni ko‘rish maqsadida telefonini tortib olganini ma’lum qilgan.Profilaktika inspektori murojaatga asosan yetib kelgan va ayol (marhuma)dan otasi ishtirokida ariza qabul qilib, uning eri S.X.ni qidirishga kirishib, yashash manzili, qarindosh va yaqinlari xonadonlarida bo‘lib surishtiruv olib borgan. Shu jarayonda oradan bir necha soat o‘tib, tongga yaqin, yuqorida qayd etilgan jinoyat sodir bo‘lgan. Voqeada gumonlanuvchi fuqaro S.X. ushlanib, ehtiyot chorasi sifatida qamoqqa olingan. Tergov harakatlari olib borilmoqda.«Ijtimoiy tarmoq faollaridan, hozirda holat yuzasidan biror kimga ayblov qo‘yishga shoshilmaslikni so‘raymiz. Toshkent viloyati IIBB jamiyatda xotin-qizlarga nisbatan har qanday tazyiq, zo‘ravonlikka nisbatan keskin va murosasizligini ma’lum qilamiz», deya ta’kidlanadi munosabatda.Holat to‘liq, qonuniy tahlil qilinib, yakunida har bir xodimning va boshqa voqea ishtirokchilari (gumonlanuvchi) harakatlariga huquqiy baho berilishi ma’lum qilingan."
https://kun.uz/uz/news/2022/08/28/semizlik-undan-qutulishning-oson-yollari-qanchalik-xavfsiz,2022-12-01 20:25:06.530547,"Transport paydo bo‘lib, ko‘p yurishga hojat qolmagani, odamlar kichik kvartiralarda yashab, kam harakat qilayotgani, apil-tapil noto‘g‘ri ovqatlanishlar dunyoda semizlar sonini keskin oshirib yubordi.JSST ma’lumotiga ko‘ra, 2030 yilda Yer yuzining 45 foiz aholisi semirib ketishi mumkin. Eng yomoni aynan semizlar koronavirusni juda og‘ir boshdan o‘tkazdi.Ideal vazn qancha?Diyetolog Mavjuda Zohidovaning aytishicha, yoshi katta erkaklarda bel aylanasi 90-94 santimetrdan yuqori bo‘lsa, bu ortiqcha vazn hisoblanadi. Ayollarda esa bu ko‘rsatkich 80 santimetrdan yuqori raqamlarga to‘g‘ri keladi.Me’yoriy vaznni bilish uchun bo‘ydan 100 santimetrni, ideal vaznni bilish uchun bo‘ydan 110 santimetrni ayirib hisoblash kerak.“Bundan tashqari, – deydi diyetolog, – tana ortiqcha vaznni sezishni boshlaydi. Masalan, zinadan ko‘tarilganingizda harsillash boshlanadi. Yotgingiz kelaveradi, dangasalik holatiga tushib, og‘ir bo‘lib qolasiz”.Parhez yoki sog‘lom ovqatlanishSemizlikning asosiy sababi noto‘g‘ri ovqatlanish ekani haqida ko‘p gapiriladi. Noto‘g‘ri ovqatlanish deganda aynan nimani tushunish kerak?Mavjuda Zohidovaga ko‘ra, ratsionda uglevod, trans yog‘larni ko‘proq kirgizish – noto‘g‘ri ovqatlanish belgilaridan. Dunyoni qamrab olgan qaramliklardan biri uglevodga, birinchi o‘rinda shakarga bo‘lgan qaramlik, oliy navli undan tayyorlangan xamir mahsulotlari, tarkibida xamirturush ko‘p bo‘lgan bulochka, pirojniklar – hammasi nosog‘lom ovqatlanishdir. Mol va charvi yog‘lari 36,6 darajada tanadan chiqib ketmasligi hisobiga, tanada yig‘ilib qolaveradi.Semirishning psixologik sabablariNoto‘g‘ri ovqatlanish va kamharakat turmush tarzidan tashqari, ortiqcha vaznga psixologik holat ham sabab bo‘ladi. Psixolog Shahnoza Xalilovaning tushuntirishicha, og‘izga nimanidir solib turishga ehtiyoj ham vazn ortishiga olib keladi.“Odamlarda og‘izga nimanidir tiqib turish xohishi bo‘ladi. Bu xohish og‘riqni va agressiyani bosib turish uchun paydo bo‘ladi. Agressiya aynan tishlarga berilib, nimanidir tishlab yeb tashlash xohishi tug‘iladi”, – deydi psixolog.Oshqozonni kichraytirish: Faqat kasallik olib keladigan semizlikdagina tavsiya etiladiOxirgi yillarda oshqozon qisqartirish amaliyoti ommalashib boryapti. Bu operatsiya 16-60 yosh oralig‘idagi kishilarda o‘tkaziladi. Operatsiya samarasi va xavf darajasi haqida bariatrik-metabolik jarroh Jumayev Nozim gapirib berdi.“Bu amaliyotni bemorda marbid semizlik, ya’ni kasallik olib keluvchi semizlik aniqlangandagina o‘tkazishga ko‘rsatma beriladi. Oshqozon kichraytirish operatsiyasidan keyin necha kilo ozish bu individual ravishda bo‘ladi. Masalan, kimdadir 30 kilogramm ortiqcha vazn bor, kimdadir 80-100 kilogramm ortiqcha vazn bor. Har bir odamning ideal tana vazni hisoblanadi. Masalan, 120 kiloli bemorning ideal tana vazni 85 kilogramm bo‘lishi mumkin. Operatsiyadan keyin bemor 1–1,5 yil davomida ana shu 35 kilolik farqdan forig‘ bo‘lishi kerak.Amaliyotdan oldin bemorning qandli diabetga moyilligi, boshqa yondosh kasalliklari, gipertoniya, bo‘g‘imlar artrozi, polikistoz kabi semizlikka bog‘liq kasalliklari o‘rganiladi. Surunkali yurak kasalligi, buyrak yetishmovchiligi yoki jigar, o‘sma kasalliklari bo‘lsa, operatsiya qilish mumkin emas”, – deydi jarroh.Yog‘larni so‘rdirib tashlash: Operatsiyadan keyin bemor yana semirib ketishi mumkinOrtiqcha vazndan qutulishning zamonaviy usullaridan yana biri – yog‘larni tanadan olib tashlash. Plastik jarroh Mirshod Atullayevning so‘zlariga ko‘ra, bu amaliyotdan keyin bemor qayta semirmasligi kafolatlanmagan. Semirmaslik operatsiyadan keyingi ovqatlanish jarayoniga bog‘liq bo‘ladi.“Yog‘ olish jarayoni – liposaksiya, kichik teshikcha orqali kanyulya deb nomlangan moslama orqali tanaga kirib, yog‘lar so‘rib tashlash jarayoni hisoblanadi. Teri ostida yog‘ qavati, pastida muskul bo‘ladi va belgilangan nuqtalardan yog‘ olinadi. Yog‘ qavati har kimda har xil bo‘ladi. Ayrimlarda qalinroq, boshqalarda yupqaroq. Shu yog‘ qavati olib tashlangandan keyin yog‘ qavati borib, muskulga yopishishi kerak. Buning uchun o‘zining maxsus korsetini 1 oygacha taqib yurish kerak. Bir kishidan 12 litrgacha yog‘ olish mumkin.Bu amaliyot asosan 35-50 yoshdagi bemorlarda o‘tkaziladi. Chunki ularda yog‘ yig‘ilishi, tug‘uruqdan keyingi osilish jarayonlari ko‘proq kuzatiladi. 12 litr yog‘ olgandan keyin ham yog‘ qolsa, yana 6 oydan keyin 2-bosqich operatsiyani amalga oshirish mumkin. Chunki 12 litr yog‘ olish 5-6 soat vaqtni oladi. Operatsiya muddati qancha cho‘zilsa, organizm uchun xavf ham oshadi.Operatsiya bu semirmaslikni anglatmaydi, undan keyin tanada yog‘ yig‘ilishi mumkin, lekin oldingi darajada emas. Shuning uchun bemor diyetolog nazoratida bo‘lishi shart”, – deydi Mirshod Ataullayev.“Kesilgan joyda organizmning bir butunligi yo‘qoladi”Shahnoza Xalilova ozdiruvchi jarrohlik amaliyotlarini bajarish istagi toqatsizlikdan kelib chiqishini aytadi. Ular ozish uchun qilgan harakatlarini befoyda deyishadi, lekin har doim ham unday emas: ko‘pincha ozish harakatidagi odam sekinlik bilan erishayotgan natijalaridan qoniqmaydi va tezda natijaga erishishni istab, jarrohga boradi.“Ozdiruvchi jarrohlik amaliyotining zararsiz degan reklamalari ham bunga sabab bo‘ladi. Buning eng yomon zarari – jismoniy. Ruhiy zarari keyin bo‘ladi. Jismoniy jarohat ruhiyatga to‘g‘ridan to‘g‘ri ta’sir qiladi. Kesilgan joyda organizm nerv tolalarini yo‘qotadi, ya’ni organizm bir butunligini yo‘qotadi, o‘sha joyning o‘zida energiya almashinuvi ham yo‘qoladi.Jarrohlik amaliyotlari o‘sha odamning hayoti jiddiy xavf ostida qolgandagina qilinishi kerak”, – deydi ruhshunos.“Kovidda o‘lim ko‘rsatkichlarining 30-40 foizi og‘ir vazndagi bemorlarga to‘g‘ri kelgan”Shu paytgacha o‘nlab tadqiqotlar semiz bemorlarning virus bilan kurashishi normal vaznlilarga qaraganda qiyinroq kechganini isbotladi. Genentech biotexnologiya markazi tadqiqotiga ko‘ra, kovid bilan kasallangan Amerikadagi ixtiyoriy 17 ming bemorning 77 foizi semizlik va ortiqcha vazndan aziyat chekkani aniqlangan.O‘zbekistonda-chi, virus yuqtirgan semiz bemorlarning ahvoli qanday kechdi?Zangiota 1-son yuqumli kasalliklar shifoxonasi shifokori Hilola Alimova O‘zbekistonda pandemiyaning boshidan beri kovid bemorlari bilan ishlaydi. Uning aytishicha, eng og‘ir kategoriya kasallar ortiqcha vazni borlar bo‘lgan. Semizlik 3-darajada bo‘lgan bemorlarning reanimatsiyaga tushish xavfi yuqori. O‘lim ko‘rsatkichlarining 30-40 foizi og‘ir vazndagi bemorlarga to‘g‘ri kelgan.“Masalan, bemor kelganda katalkadan koykaga o‘tkazishda 3-4 kishining yordami kerak bo‘ladi. Shuning o‘zida xavf tug‘iladi. Og‘ir vazni bor, qorni katta bemorlarning hattoki qorinda yotib nafas olishi ham qiyin bo‘ladi. Ularda qorin ichki a’zolari va o‘pkaning o‘rtasidagi a’zo – diafragma ko‘tarilgan holatda bo‘ladi. Bu – ularning sog‘ paytida ham o‘pkasi yaxshi harakatlanishini chegaralaydi. Kovid bilan kasallanganda esa ko‘proq bilinadi.Yana bir jihati og‘ir vaznlilarning 80-90 foizida qandli diabet bo‘ladi. Kovidga qarshi qo‘llanadigan ayrim preparatlar esa qandli diabetni rivojlantirishi mumkin”, – deydi shifokor.Yashirin shakarYog‘li, shakari bor mahsulotlar ortiqcha vaznga olib kelishini ko‘pchilik biladi. Shuning uchun mahsulot xarid qilayotganda uning qadog‘ini obdan o‘rganamiz. Ammo ba’zan qadoqlar ham aldaydi. Ba’zi ishlab chiqaruvchilar mahsulotlariga qo‘shiladigan ingrediyentlar miqdorini kamaytirib ko‘rsatishga harakat qiladi. Ilmiy tilda shakarning 56 xil nomlanishi bor, ishlab chiqaruvchilar xaridorni chalg‘itish, shakar miqdori kamdek ko‘rinishi uchun shakarning turli nomlaridan foydalanadi. Natijada mahsulot nisbatan sog‘lomdek taassurot qoldiradi.Masalan, mahsulotda Agave syrup, Arabinose, Barbados sugar, Barley malt syrup, Beyet sugar, Brovn sugar, Fruit juice kabi nomlar yozilgan bo‘lsa, buni har xil ingrediyent deb o‘ylamang. Bu siz va biz bilgan shakarning aynan o‘zi. Shunchaki, ishlab chiqaruvchi mahsulotda ko‘p miqdorda shakar borligini yashirish uchun shakarning turli nomlaridan foydalangan.Semirishning oldini olish uchun layfhakDiyetolog Mavjuda Zohidova semirishning oldini olish uchun tajribadan o‘tgan, bir nechta usulni tavsiya qildi.— Supermarket va bozorlarga ro‘yxat bilan, to‘q qorinda borish kerak. Chunki och qoringa keraksiz mahsulotlarni xarid qilish mumkin.— 5 mahal kam-kamdan ovqat yeyilsa, bu qondagi qand miqdorini me’yorda ushlab turishga yordam beradi. Shu orqali ochlik hissini ham nazoratda ushlab turish mumkin.— Ortiqcha vaznli insonlarga taomlanayotganda kichkina qoshiqda ovqat iste’mol qilishlari tavsiya etiladi.— Ovqatni iste’mol qilib bo‘lgach ham ochlik hissi sezilsa, dasturxon boshidan turib ketish kerak. 15-20 daqiqadan keyin to‘qlik hissi keladi.Zuhra Abduhalimova, jurnalist
Boshlovchi – Bekmirza Rashidov
Tasvirchi – Nuriddin Nursaidov
Montaj ustasi – Mirvohid Mirrahimov"
https://kun.uz/uz/news/2022/08/28/qashqadaryoda-20-sotix-muhofazadagi-yerni-20-ming-dollarga-sotmoqchi-bolgan-shaxs-ushlandi,2022-12-01 20:25:07.914970,"Qashqadaryo viloyati IIB JQB Korrupsiya va iqtisodiy jinoyatlarga qarshi kurashish bo‘limi yer resurslari talon-toroj qilinishiga qarshi kurashish bo‘linmasi, Bosh prokuratura huzuridagi departamentning Shahrisabz tuman bo‘limi va tuman prokuraturasi xodimlari hamkorligida tezkor tadbir o‘tkazilgan.Unda Shahrisabz tumanida yashovchi fuqaro M.A. fuqaro B.I.ga tumandagi daryo muhofazasiga olingan 20 sotix yer maydonini 20 ming AQSh dollariga sotishga kelishib, shundan 200 million so‘mni olgan vaqtida ashyoviy-dalillar bilan ushlangan.Mazkur holat yuzasidan O‘zbekiston Respublikasi Jinoyat kodeksining 168-moddasi (firibgarlik) 4-qismi «a» bandi bilan jinoyat ishi qo‘zg‘atilib, tergov harakatlari olib borilmoqda."
https://kun.uz/uz/news/2022/08/27/abituriyentlar-uchun-mandat-elon-qilindi,2022-12-01 20:25:09.380458,"Natijalarni 4 xil usulda masofadan, bepul bilish mumkin:Yuqoridagi platformalarda javoblar varaqasi ham joylashtiriladi. Bu orqali abituriyentlar qaysi savollarga to‘g‘ri, qaysilariga noto‘g‘ri javob belgilaganini ko‘rishi mumkin.Eslatib o‘tamiz, bu yil testlarda 1 073 821 nafar abituriyent qatnashdi. Qabul kvotasi esa – 110 707 ta:"
https://kun.uz/uz/news/2022/08/27/halol-mehnati-ortidan-umraga-ketgan-ayol-fargonalik-gul-sotuvchi-haqida-hikoya,2022-12-01 20:25:10.852904,"Dilfuzaxon opa Qo‘ziyeva – Farg‘ona yog‘-moy zavodida oddiy ishchi. Yolg‘iz qizini 4 yil maosh olmay Farg‘ona davlat universitetida bakalavr yo‘nalishida, 1 yil magistraturada shartnoma asosida o‘qitdi. Hozirda qizi magistraturaning 2-bosqichiga o‘tgan.Ayol yolg‘iz farzandini o‘qitish uchun kunduzi zavodga borib ishladi, hovlisida anvoyi gullar parvarishladi, dalaga borib maymunjon terib kelib, kechasi soat 24:00 gacha supermarket qarshisida ularni sotdi.46 yoshli hamyurtimiz to‘rt yarim yil davomida Umra safariga borish uchun misqollab pul yig‘di...Biz opani yo‘qlab u yashaydigan Farg‘ona tumani Avval qishlog‘ida bordik. Ayolning ko‘chasiga kiraverishda taksi to‘xtab ayol mashinadan tushdi. U mashina bagajidan 5-6 ta tugunni quchib yerga tushira boshladi. Salom-alikdan so‘ng unga o‘zimni tanishtirdim va qishloqqa u bilan suhbatlashish maqsadida kelganimni aytdim. Opa jurnalist ekanimni bilib, xijolatdan bir zum o‘ylanib qoldi...Dilfuza opa mashinadan tushirilgan kiyimlarni yetim-yesirlarga ehson qilish uchun sotib olgan ekan.Qahramonimiz – tabiatan juda mehnatkash ayol. U qizini o‘qitish uchun kunlik yumushlaridan ortib, o‘zgalarning xonadonida peshona teri bilan ishlab pul topgan.“Erta tongda bomdodga turaman. Ibodatni qilganimdan keyin hovliga chiqaman. Kechasi bilan olmalar tagiga to‘kilgan bo‘ladi. Ularni to‘g‘rab qoqi qilaman. Molimni dalaga olib chiqaman. Tovuqlarga don beraman. Ozodalikni juda yaxshi ko‘raman.Yerga avval kartoshka ekdim. Hosilni yig‘ib bo‘lib orqasidan makka ekib qo‘ydim. Pomidor ekdim. Banka berkitishga o‘zimizdan chiqdi. Gul ko‘chatlarni ko‘paytiryapman. Saraton issig‘ida ham bir joydan gul ko‘chati olib kelib ekib qo‘ysam ko‘karaveradi.Bu dunyoda bitta-yu bitta qizim bor. O‘g‘lim yo‘q. U yoshligidan sportni tanladi. Farg‘ona davlat universitetining jismoniy madaniyat fakultetiga o‘qishga kirdi. Bakalavrni tamomlab, biroz ishladi. Magistraturaga kirganida xursandligimdan o‘zimni qo‘yarga joy topa olmay qoldim. Kontrakt to‘lovlarini qildik. Kontrakt uchun pulni Yaratganning o‘zi yetkazar ekan. “Keyingi yili grant asosida o‘qiyman, yana topshiraman” deganingiz bilan bunday imkoniyat qaytib kelmasligi mumkin.Kontrakt to‘lovini to‘lash uchun 4 yil oylik olmadim. Pul topish uchun boylarning uyida ham ishladim. Men ishlagan xonadon sohibalari haligacha hurmat qilishadi. Hozir ham ishga chaqirib turishadi.Shunday qilib zavodda, bozorda, xonadonlarda ishlab yolg‘iz qizimni o‘qitdim. Bu orada qizimni mashina minishga o‘rgatdim. Eskiroq bo‘lsa ham Matiz sotib oldik”, – deydi u.Dilfuza opa zavodda bir kun ishlab, ikki kun dam olar ekan. Gul sotib ko‘proq pul topgan kuni uyiga taksida keladi. Qolgan kunlarda esa yo‘lovchi mashinaga minadi.“1997 yildan beri yog‘-moy ishlab chiqaruvchi zavodda ishlayman. Otamning daraxt bir joyda ko‘karadi, bir joyda ishlash kerak degan gapiga amal qildim. Oylik-maoshimiz ish kunimizga qarab. Bir oy tinimsiz ishlasak 1 million 700 ming, agar ish kam bo‘lsa 800 ming – 1 million so‘m oylik olamiz. Chigit bo‘lmay, zavod gohida to‘xtab qoladi. Allohga shukr, ishlayapmiz. Haftada 1 kun ishlab, 2 kun dam olamiz.Gullarni soat 16:00 larda uzishni boshlayman. Keyin qishloq ko‘chalari oralab “po puti” mashinada katta ko‘chagacha chiqib olaman. Supermarketlar kech soat 24:00 gacha ishlaydi. Salqinda shu do‘kon yonida gulimni sotib tugataman. Sotib olgan odam guli eski ekan, deb og‘rinmasligi kerak.Malinaning yovvoyisi maymunjon inson organizmiga juda foydali. Qon bosimini bir xilda ushlaydi. Qishda tashqaridan sovqotib kelsangizda qaynagan suvga aralashtirib ichsangiz juda foydali. Dalalarga borib maymunjon terib kelaman. Uning xaridori juda ko‘p. Chelakni belimga bog‘lab olib teraman. Terish ozgina qiyin. Dalada hech kim bo‘lmaydi, tinchgina terib yuraman.Korzinka supermarketi yonida joyim bor. U yerda kech soat 24:00gacha maymunjon va gullarni sotib bo‘lib qishloqqa qaytaman. Supermarketdan uyimgacha yarim soatlik yo‘l. Pulim ko‘proq bo‘lsa, taksi chaqiraman. Mundayroq pulga ishlagan kunim yo‘lovchi mashinada kelaman”, – deydi gul sotuvchi ayol.Dilfuza opa azaliy orzusi – Umra safariga borish va qizini oliygohda o‘qitish uchun astoydil harakat qildi. Yillar davomida dalada maymunjon terib kelib supermarket yonida gul, olma, uzum bilan birga sotdi. Mehnat ortidan u belidan jarrohlik amaliyotini o‘tadi, revmatizm kasalini orttirdi...“Umraga ketish uchun yillar davomida pul yig‘dim. Quvasoylik hamkasbimizning ota-onasi Xajdan mushk-anbar olib kelgan ekan. Atirdan menga ham berishdi. Uni qo‘limga surtgan kunimdan boshlab Hajga borish ishtiyoqi menga tinchlik bermadi. Allohimdan Hajga borish uchun yo‘limni ochishini so‘rab yig‘lab duolar qildim.Inson astoydil bo‘lsa, pul yig‘sa bo‘lar ekan. Ust-boshni kam kiydim. Hajga borish yo‘lida gul, olma, uzum sotdim. 4 yarim yil pul jamg‘ardim. 5-6 oy olgan maoshimni plastik kartada to‘plab, yig‘ilib qolsa, dollar qilib qo‘ydim.Dalalarda tinimsiz maymunjon terganim belimga dard berdi. Belimdan jarrohlik amaliyotini o‘tadim. Undan keyin revmatizm kasalligiga chalindim. Davolanib turaman.Hayotdagi eng katta orzu-niyatim farzandim bu dunyoda baxtli bo‘lishi. Ko‘p farzandli bo‘lishi”, – deydi u.Mehnatkash ayol tovuq tuxumlarni sotib, puliga ro‘zg‘orga go‘sht olib keladi. U bahorda gul sotib orttirgan mablag‘iga g‘unajin sotib olib, uni parvarish qilmoqda.“Ko‘proq g‘unajinlarni yaxshi ko‘raman. Chunki ular tezda sigir bo‘lib sut beradi. Ularga o‘t, po‘choq berib boqaman. Yem sotib olishga qurbim yetmaydi. Qish faslidan boshlab uyimdan chiqqan gulga bozordan olib kelib qo‘shib gul sotib yurib buzoqcha sotib olish uchun pul yig‘a boshladim. Nihoyat 3 million so‘mga yaqin pul jamg‘ardim. Yaxshi niyatda sigir qilish uchun bozordan kichik bir g‘unajin sotib oldim. Undan avval novvosimiz bor edi. Sotib, qizimning kontraktiga to‘lagan edim.1 million so‘mga yana bir kichik buzoqcha sotib olib, 19 oy boqdim. Uni erkalatib Charos deb chaqirardim. Jonivor o‘z ismini bilardi. Chaqirsam men tomonga qarardi. Bolalay deganida qo‘shnimga sotib, puliga qizimning to‘yiga kam-ko‘st qildim. Xo‘jayinimni ham ishlash uchun xorijga chiqarmadim. Shu tomorqamiz bizni boqdi.300 ming so‘mga 10 ta tovuq sotib oldim. Ular hozir tuxumga kirgan. Ro‘zg‘orga ishlatamiz, qolganini sotib kelaman. Puliga go‘sht sotib olaman. Tovuq go‘shtini yaxshi ko‘raman. Tez-tez so‘yib ovqatga qo‘shamiz. Tuxumlarni qarindosh-urug‘larga tarqataman.O‘tgan 3-4 yil davomida dalada maymunjon ko‘p terdim. Bu esa sog‘ligimga o‘z ta’sirini o‘tkazmay qolmadi. Oyog‘imdan zax o‘tdi. Mart, aprel, may oylarida ayniqsa tinim bilmayman. Tomorqaga ekkan gullarimga qancha tez plyonka o‘rasam, shuncha tez yetiladi.Gul bozorga borib gulchilardan maslahat so‘rayman. Bilmaganlarimni o‘rganaman. Avvaliga uyda yetishtirilgan gullarni bozordagi gul sotuvchilarga arzon garovga sotib keldim. Endi esa Korzinka oldida gullarni o‘zim sotyapman”, – deydi u.Maqola tayyorlash jarayonida Dilfuza opa Qo‘ziyevaning qizi bilan telefon orqali bog‘langanimizda onasi 15 avgust kuni Umra safariga uchib ketganini aytdi. Ziyoratlaringiz qabul bo‘lsin!Sarvar Ziyayev, Kun.uz muxbiriMontaj ustasi: Abdusalim Abduvohidov."
https://kun.uz/uz/news/2022/08/27/toshkent-bishkek-avtobusi-qozogistonda-ythga-uchradi,2022-12-01 20:25:12.320380,"27 avgust kuni tongda Qozog‘istonning Turkiston viloyatida «Toshkent — Bishkek» yo‘nalishida harakatlangan yo‘lovchi avtobusi ishtirokida YTH sodir bo‘ldi.Qozog‘iston Ichki ishlar vazirligi xabar berishicha, soat 7 dan oshganida Tulkibas tumani IIB navbatchilik qismiga mazkur YTH haqida xabar kelib tushgan. Voqea joyiga yetib kelgan politsiyachilar Shakpak qishlog‘i hududidagi 601-kilometrda O‘zbekiston kompaniyasiga tegishli avtobus yo‘ldan chiqib ketganini aniqlagan.«Salonda xorijlik fuqarolar bor edi. Hodisa oqibatida 12 kishi tan jarohati olib, eng yaqin shifoxonaga yotqizildi», — deyiladi xabarda.Hozircha yaralanganlar qaysi mamlakat fuqarolari ekaniga aniqlik kiritilmagan.Mazkur holat Qozog‘iston Jinoyat kodeksining 345-moddasi 2-qismi — ehtiyotsizlik oqibatida inson salomatligiga og‘ir zarar yetkazgan holda yo‘l harakati yoki transport vositalaridan foydalanish qoidalarini buzish sifatida ro‘yxatga olingan. Hodisa tafsilotlari o‘rganilmoqda. Ekspertiza tayinlangan.Transport vazirligining rasmiy izohiga ko‘ra, «Toshkent-Bishkek» yo‘nalishida harakatlangan mazkur avtobus «MIRONSHOX GRAND TRANS» MChJga tegishli. Avtobus 26 avgust kuni soat 22:00 da «Toshkent» avtovokzalidan ikki nafar haydovchi va 47 nafar yo‘lovchi bilan yo‘lga chiqqan.Hozirda holat yuzasidan MChJ rahbariyati va korxonada harakat xavfsizligini ta’minlashga mas’ul xodimlar bilan vakolatli organlar tomonidan surishtiruv ishlari olib borilmoqda."
https://kun.uz/uz/news/2022/08/26/toshkent-viloyatida-nexia-3-daraxtga-urilib-haydovchi-halok-boldi,2022-12-01 20:25:13.732099,"Ijtimoiy tarmoqlarda «Toshkent viloyati Qibray tumani Madaniyat yo‘lida ayanchli YTH sodir bo‘lgani aytilmoqda» sarlavhasi ostida xabarlar tarqaldi. Viloyat yo‘l harakati xavfsizligi boshqarmasi holat yuzasidan ma’lumot berdi.Ma’lum bo‘lishicha, 24 avgust kuni soat 03:30 da haydovchi — 1999 yilda tug‘ilgan, Toshkent shahrida yashovchi S.D. boshqaruvidagi Nexia-3 avtomobilida Toshkent tumani «Ibrat« mahalla fuqorolar yig‘ini Madaniyat ko‘chasi 46-uy qarshisida rul boshqaruvini yo‘qotib, yo‘lning chetidagi daraxtga urilib, yo‘l-transport hodisasi sodir etgan.Ushbu yo‘l transport hodisasi oqibatida haydovchi S.D. voqea joyida halok bo‘lgan. Avtotransport vositasida yo‘lovchi sifatida harakatlanib ketayotgan, 2001 yilda tug‘ilgan M.D. Toshkent tumani markaziy shifoxonasiga olib ketilgan.Hozirda holat yuzasidan Toshkent tumani IIB tomonidan tergov harakatlari olib borilmoqda."
https://kun.uz/uz/news/2022/08/26/som-ortidan-kelayotgan-dollarlar-rubl-kursidagi-farqdan-ozbeklar-qanday-pul-ishlayapti,2022-12-01 20:25:16.027708,"«Vedomosti» nashrining yozishicha, bunday operatsiyalarda bir necha kun ichida 6 foizgacha daromad olish mumkin.«Bunday usuldan valuta chayqovchilari 30 yil avval foydalanishgan, u hanuzgacha ish bermoqda. Bunda faqat valuta «qora bozori»dan foydalanish kerak bo‘ladi, – degan «InstaForeks» kompaniyalar guruhi tahlilchisi Aleksandr Davidov. – Bu sxema – 90-yillarga havola, o‘sha paytlar valutani faqat bozorlarda almashtirardik».Ayni paytda Rossiyada naqd valutani banklardan xarid qilish imkonsiz, uni «qora bozor»da pullash ortidan esa mo‘maygina daromad qilish mumkin.«Bu holatda marja (foyda) pullarni jalb qilish sharoitlariga, ya’ni u yoki bu valuta qanday narxda xarid qilinayotganiga bog‘liq. Gap shundaki, amaliyotda chayqovchilik u yoki bu shaklda qarz mablag‘lari evaziga amalga oshiriladi va barchasi ularning qiymatiga bog‘liq. Agar pul o‘zingizniki bo‘lsa, ustidan 5 foiz daromad juda zo‘r hisoblanadi. O‘z-o‘zidan tushunarliki, komissiyalar tufayli ming dollarlar bilan bu ishni qilish bema’nilik. O‘ylashimcha, foyda olish uchun kamida bir necha yuz ming dollarni aylantirish kerak», – degan Aleksandr Davidov.Tajribali chayqovchilar yillar davomida qo‘shni davlatlar bozorini doimiy monitoring qilib, eng foydali kurslarni kuzatib ana shunday jo‘g‘rofiy sxemada pul ishlashadi. Rossiyada bu amaliyot aprel-may oylarida jozibador edi, o‘shanda dollar ayrim pul ayirboshlash shoxobchalarida 160 rublgacha ko‘tarilgan edi. Biroq so‘nggi bir necha haftada Rossiya valutasi 1 AQSh dollariga 60 rubl kurs atrofida mustahkamlandi va davlatlar o‘rtasidagi arbitraj o‘z ma’nosini yo‘qotdi.«Bundan tashqari, mazkur operatsiyalar bozordan tashqaridagi risklar bilan chulg‘ab olingan bo‘ladi, – degan «Otkrytiye» boshqaruvchi kompaniyasining investitsiyalar bo‘yicha direktori Vitaliy Isakov. – Rossiyadan xorijdagi shaxsiy hisobraqamga katta limitda valuta jo‘natish mumkin. Hozir bu oyiga 1 mln AQSh dollarini tashkil etmoqda. Xorijdagi hisob raqamdan pullarni naqd qilib yechib olinadi va ular Rossiyaga qaytarib olib kelinib, birja kursida emas, qimmatroq bank kursida pullanadi».Davlatlar o‘rtasida tez-tez qatnaydigan xorijliklar, migrantlar va ikki fuqarolikka ega kishilar bu ish bilan bemalol shug‘ullanayotgani aytilmoqda. Bu – normal iqtisodiy faoliyat, lekin u ma’lum bir nou-hau, ma’lum bir risklar bilan bog‘liq. Agar siz naqd pul olib ketayotgan bo‘lsangiz, sizni tunashlari mumkin yo qandaydir bir noxush hodisa ro‘y berishi mumkin, yoki yetib kelguningizga qadar bankdagi kurs keskin o‘zgarishi ham mumkin.Valuta bitimlarining faollashganini O‘zbekiston Markaziy banki ham qayd etib o‘tgan edi. MB xorijiy aktivlarni xarid qilishga talab karrasiga o‘sganini ma’lum qilgan edi. 2022 yilning yanvar oyidan iyun oyigacha O‘zbekiston banklaridan 5,5 milliard AQSh dollaridan ko‘proq mablag‘ olib chiqilgan. Bu esa 2021 yilning shu davriga nisbatan 70 foizga ko‘proq.O‘zbekistonda transchegaraviy pul o‘tkazmalarining summasi ham ortgan. Gap 2022 yilning birinchi yarim yilligida xorijdan kelgan 6,5 mlrd AQSh dollari haqida ketmoqda. Bu 2021 yilning shu davriga nisbatan 96 foizga ko‘proq degan.Bu holat O‘zbekiston banklarini naqd valuta yechishga komissiya joriy etishga majbur qildi. Iyul oyining so‘ngidan boshlab, ayrim banklarda valutani naqdlashtirishga 0,7 foiz komissiya qo‘llanilmoqda. Western Union, MoneyGram, CONTACT va «Yunistrim» kabi pul o‘tkazish xizmatlari ham bundan mustasno qilinmadi.Bu holat ijtimoiy tarmoqlarda muhokama bo‘lib kelmoqda. O‘zbekistonda rubl kursining sun’iy yuqoriligi turli chayqovchilik sxemalari ishlayotgani, banklarga katta bosim yuzaga kelayotgani haqida yozishayotgan edi.«Pul o‘tkazmalarining keskin oshishiga sabab bo‘lgan holatlardan birinchisi bu – Rossiyada naqd va naqdsiz valuta kursi o‘rtasida 30 foizgacha farq paydo bo‘ldi», degan edi MB raisi Mamarizo Nurmurodov..«O‘zbekistonga rubl tinimsiz kirib kelayapti, biz uni dollarga ayriboshlab beryapmiz, dollar yana Rossiyaga ketyapti. Rubl zaxiramiz qancha bo‘lib ketganini va bu pullarni qayerda ishlatishimizni ochiqlashsa yaxshi bo‘lardi...», – deb yozgan bankirlardan biri.«Agar Rossiyadan O‘zbekistonga 10 000 AQSh dollari jo‘natmoqchi bo‘lsangiz, Rossiya banki dollar o‘rniga 595 600 rubl jo‘natib yuborayapti. U pul bizda hozirgi 204 so‘m/rubl kurs bo‘yicha (29 iyun sanasidagi kurs) so‘mga aylantirilsa 121 mln 502 ming so‘m bo‘lyapti. Bu pulni hozirgi kurs 10915 so‘m/dollar kursi bo‘yicha dollarga aylantirilsa – 11 ming 131 AQSh dollari bo‘ladi.Ya’ni 1131 dollar havodan paydo bo‘lyaptimi, demak O‘zbekistonda rubl kursi su’niy! O‘sha 1000 rubl Rossiyada 16,7 AQSh dollari bo‘lsa-yu, bizda 18,7 dollar bo‘ladi. Kichik summada bu muammo emas. Endi 1 trln rublni hisoblab ko‘ring. Chunki rubl trillionlab kirib kelyapti, millionlab dollar chiqib ketyapti. Har bir trillion rubl uchun 2 million dollar ortiqcha pul chiqib ketyapti», – deb hisoblagan ijtimoiy tarmoq foydalanuvchilaridan biri.Markaziy bank raisi Mamarizo Nurmurodov bu borada xavotirlar asossiz ekanini ta’kidlab o‘tgan edi.«Transchegaraviy pul o‘tkazmalarining tarkibiga qaraydigan bo‘lsak, 199 million dollari Rossiya rublida kelib tushgan. Ba’zan o‘qib qolaman: Rossiyadan rubl kelib, O‘zbekistondan dollar chiqib ketyapti degan fikrlar bor, lekin bu atigi 3 foizni tashkil qiladi. Rubl to‘lov tashkiloti orqali avtomatik ravishda dollarga Rossiya birjasida konvertatsiya qilinib, bizga dollarda depozitga qo‘yilib, dollarda yuboriladi. Men jami pul o‘tkazmalarida Rossiya rublining ulushi 3,1 foiz deganim faqat P2P orqali kelyapti, qolgan pul o‘tkazmalarimiz – dollar va boshqa erkin almashadigan valutalar», – degan edi Nurmurodov.Iqtisodchi eskpert Otabek Bakirov avvalroq iqtisodiy manfaatlarimiz yo‘lida rubl kursini avval urushgacha bo‘lgan status-kvoga qaytarish kerakligi haqida yozgan edi.«Rossiya – asosiy savdo hamkorlarimizdan. Shuning uchun bizga rubl/so‘m juftligini shakllanishi va uni bozorga muvofiq, ayni vaqtida milliy iqtisodiy manfaatlarimizdan kelib chiqib shakllantirish o‘ta muhim.Bizning iqtisodiy manfaatlarimiz esa rubl kursini avval urushgacha bo‘lgan status-kvoga qaytarish, keyin esa spekulyativ, notovar va parallel import bilan bog‘liq operatsiyalarni o‘tkazishni imkonsiz qiladigan darajagacha tushirishdan iborat bo‘lmog‘i zarur.Qaytaraman: xohlashsa 1 dollarni 70 kopeyek deb e’lon qilishsin, xohlashsin 150 rubl deb belgilashsin. O‘zbekiston pul hokimiyatining shu kunlardagi vazifasi – yuz berayotgan manipulyatsiyalardan manfaatlarimiz doirasida maksimal himoyalanish bo‘lishi kerak», – deb yozgan ekspert.Bu voqealar fonida O‘zbekiston banklarida naqd dollar taqchilligi, bankomatlarda naqd so‘m taqchilligi kuzatilayotgan edi. Rublni ayirboshlashning afzal kursi O‘zbekistonda bo‘lgani sababli Tojikiston va Qirg‘iziston migrantlari ham pul o‘tkazmalarini O‘zbekistondagi banklarga o‘tkaza boshlashgani haqida xabarlar paydo bo‘ldi. Buni MB raisi ham tasdiqladi.«Ayrim qo‘shni davlatlarda valutaga cheklovlar chegara oldi hududlaridagi fuqarolarning pul o‘tkazmalarini O‘zbekiston orqali amalga oshirishga undadi. May–iyun oylarida kirib kelgan fuqarolar 2–2,5 barobarga ko‘paygan. Jamini hisoblaydigan bo‘lsak, 119 mingtani tashkil qiladi», – dedi Nurmurodov.Markaziy bank 200 ming so‘mlik valutani muomalaga kiritib, bankomatlardagi naqd so‘m bilan bog‘liq muammoga barham bergan bo‘ldi. Bu orada naqd dollar bilan bog‘liq holat ham yaxshilandi.Rossiyalik va belaruslik relokantlar O‘zbekiston banklarida karta ochib, vaziyatga o‘z ta’sirini ko‘rsatayotgani haqida ham fikrlar yangragan edi. Biroq, xorijiy fuqarolarga masofadan turib yoki ishonchnoma asosida VISA va Mastercard kartalarini ochib berishga barham berildi.«Endi karta ochish uchun norezidentlar O‘zbekistonda xalqaro karta ochishning iqtisodiy ma’nosini asoslashlari kerak bo‘ladi. Shu kungacha mavjud tuynuklar va e’tiborsizlikdan foydalanib, karta ochib olgan norezidentlarning o‘tkazmalari ustidan monitoring va nazorat o‘rnatiladi», – deb yozgan Bakirov."
https://kun.uz/uz/news/2022/08/26/otamsiz-yashash-qiyin-17-yoshida-hayot-zarbalariga-duch-kelgan-qiz-nolasi,2022-12-01 20:25:17.445131,"“Hozir dadam Hindistonda. O‘zbekistonda unga oqqon va jigar sirrozi tashxislari qo‘yilgan edi. Xorijga borishganda esa qizilo‘ngach raki ham aniqlandi. Hozir uchta bir biridan og‘ir kasal bilan kurashayotgan otamning operatsiyasi uchun pulimiz yo‘qligi sababli operatsiya to‘xtab qoldi. Dadam og‘irlashib qolganlarini eshitdik. Yaxshi insonlarning yordami bilan jo‘nab ketishgandi, endi yana yordamga muhtojmiz”, - deya yig‘laydi qiz.Uysiz qolgan oila hatto ijaraga to‘lash uchun mablag‘ yo‘qligi sabab bir muddat kasalxonada-yu, qarindoshlarnikida kun kechirishgan. Hozir esa ota-onasi xorijga ketgan uch farzand og‘ir sharoitdagi ijara uyda yashashadi. Oilaning o‘rtanchasi 15 yashar o‘smirning mardikorlik ortidan topgan puliga kun ko‘rishadi. Ammo hozir ularni qiynayotgan narsa bular emas. Otalarining musofir o‘lkada og‘ir dard iskanjasida qolayotganidan xavotir olayotgan bolalar uni yo‘qotishdan qo‘rquvda.“Hali ukam va singlim juda yosh. Qo‘limdan duo qilishdan boshqa hech narsa kelmayapti. 15 yoshli ukam kunlik ishga chiqib oziq-ovqatimiz uchun pul topib turibdi. Biz ham qarab turmaymiz - o‘zim va singlim g‘o‘za chopishga chiqamiz, ukam yuk ortishga chiqadi.Dadamiz ketganlariga bir oy bo‘ldi, ularni juda sog‘indik. Bizning ahvolimizni otasidan ayrilganlar yaxshi tushunishadi”, - otasiz qolishdan qo‘rquvda yashayotgan qizning nolasidan alam yog‘iladi.Ota-onasining musofirlikda og‘ir dard bilan qolayotganidan xavotirda kelgan qizning o‘ksinishlari quvonchga aylansin. Uch farzand yetimlik azobini tortmasligi uchun befarq bo‘lmaslikning o‘zi odamiylikning yuksak belgisidir.Bobomurod Shobirovga oid ma’lumotlar:Uzcard: 8600 0423 1734 1989 turmush o‘rtog‘i Sapura Toshmatova nomidaUzcard: 8600 0609 1435 6085 turmush o‘rtog‘i Sapura Toshmatova nomidaManzil: Sirdaryo viloyati, Boyovut tumani, Islohot ko‘chasi 39 uy.Gulmira Toshniyozova tayyorladi.Tasvirchi Abdusalim Abduvohidov."
https://kun.uz/uz/news/2022/08/25/300-somlik-universal-muolaja-qoqonlik-tabib-chindan-ham-bemorlarni-davolaydimi,2022-12-01 20:25:18.921025,"Internetda tarqagan lavhalarda tabib yura olmaydigan, gapira olmaydigan va hatto ko‘z nuridan ayrilgan bemorlarni ham davolashga harakat qilayotganini ko‘rish mumkin. O‘zbekiston Tabobat akademiyasida rasmiy ro‘yxatdan o‘tgani aytilayotgan tabib aslida kim? U haqiqatan ham og‘ir bemorlarni davolay olyaptimi?Qo‘shiqchilikdan tabiblikkacha...51 yoshli tabib Iqbol Soliyev Farg‘ona viloyati O‘zbekiston tumani Mingtut qishlog‘ida yashaydi. Shu qishloqdagi xonadonida bemorlarni qabul qilyapti.Uning otasi ham o‘z davrida tabiblik qilgan. Hozirda Soliyevning ukasi ham tabobat bilan shug‘ullanar ekan.Mingtut qishlog‘i ahlining aytishicha, bundan bir muddat avval tabib to‘ylarda qo‘shiq aytib yurgan. U ijrosidagi qo‘shiqlar mahalliy telekanallarda ham namoyish etilgan. Iqbol Soliyev hofizlik barobarida tabobat bilan ham shug‘ullanib kelgan.Lekin u paytda tabib bugungidek “mashhurlikka” erishmagan. Bundan 3-4 oy avval bemorlarni davolab, holatni ijtimoiy tarmoqlarga joylagandan keyingina xonadoniga mijozlar yog‘ilib kela boshlagan. Bir so‘z bilan aytganda, shundan keyin tabibga omad kulib boqqan.Oxiri yo‘q navbatTabib istiqomat qiladigan Mingtut mahallasi Shukrona ko‘chasiga borganimizda bemorlar kelgan avtomashinalar to‘lib, asosiy katta ko‘chalargacha chiqib ketganiga guvoh bo‘ldik. Ko‘plab bemorlar navbati qachon kelishini kutib turishardi. Kimdir mashinasi o‘rindig‘ida pinakka ketgan, kimdir oshxonada tushlik qilgan, yana kimlardir esa so‘rida uxlab yotardi.Mashinalarni tartibga keltirish uchun tabib uyiga olib boradigan ko‘cha boshiga shlagbaum o‘rnatilgan. Navbatda kutib turganlar orasida hatto qo‘shni Qirg‘iziston, Tojikistondan kelgan bemorlar ham bor edi.Tabibning hovlisi yonida to‘planib turganlarni uzoqdan suratga olishni boshladim. Shunda “Damas” ichida navbati kelishini kutib turgan qizlardan biri tabibning xos odamlari suratga olishga yo‘l qo‘ymayotgani haqida ogohlantirdi. Qiziq!Shubha...Tabibning uyi atrofi odamlarga to‘la, yangi kelayotgan bemorlar navbatga yozilishga shoshilyapti. Bemorlarning so‘zlariga ko‘ra, mijozlarni qabul qilish ertalab soat 8:00 dan boshlangan. Soat 14:30 holatiga 30-o‘ringa yozdirilgan navbat egasi ichkariga kirib ketgan ekan.Aytishlaricha, tabib 10 kun davomida Moskva shahrida bemorlarni ko‘rikdan o‘tkazib, 20 avgust kuni uyiga qaytgan. Uning kelishini kutgan ayrim bemorlar hatto bir kun avval Qo‘qonga yetib kelgan.Birozdan so‘ng tabib hovli ichkarisidan chiqib, ko‘cha bo‘ylab yurib kela boshladi. Iqbol Soliyev mashina ichida o‘tirgan, yura olmaydigan bemorlarni davolash uchun tashqariga chiqqan edi. 70 yoshdan oshgan kampirni eskiroq Matiz avtomashinasidan ming mashaqqat bilan tushirishdi. Tabib ayolning boshidan ushlab, qo‘l harakatlarini amalga oshirdi va yana 2 kun davomida davolanish kerakligi unga uqtirildi. Davolanish jarayonini tabibning ishchilaridan biri telefon orqali tasvirga olib yurardi.Tabib rosmana shubhalandi chog‘i, ko‘plab odamlar ichida aynan meni ko‘rsatib xos odamlaridan biriga bu bolaga bir qarab qo‘yinglar, degan ma’noda ishora qildi. Shu payt yigitlardan biri yonimga yaqinlashib, davolash jarayonini boshqa shaxslar kameraga olishi mumkin emasligi, faqatgina tabibning yaqin odamigina bunga haqli ekanini uqtirdi.Kameraga olmayotganim, shunchaki telefon qo‘limda turganini aytganimdan keyin xos yigit tabibga davolashni davom ettirish mumkinligi, hammasi joyida ekani haqida yuzini qimirlatganicha ishora qildi.Qiziq! Tabib haqiqatan ham bemorlarni davolayotgan bo‘lsa, begonalar uchun holatni tasvirga olishga nega taqiq qo‘yildi?3-4 bemor ko‘rikdan o‘tkazilgach, tabib hovlisiga kirib ketdi.300 minglik, 3 kunlik “seans”Namangan viloyatidan kelgan bemorlarning aytishicha, tabib huzuriga kirish uchun kech soat 02:00 larda kelishgan va shunda ham 68-navbatga yozilishgan.Yana bir fuqaro Qirg‘izistonning Olabuqa tumanidan yura olmaydigan opasini olib kelganini aytdi. Uning so‘zlariga ko‘ra, internetda tarqagan videolar ortidan Qo‘qonga oqib kela boshlagan qirg‘izistonliklar ham ko‘p. Navbatda turgan odamlar orasida O‘sh, Jalolobod viloyatlaridan kelganlar ham bor edi.Bu orada tabibning hovlisidan andijonlik 3 nafar muolaja olgan ayol chiqdi. Ular tabib shifo topish niyatlari bo‘lsa ketma-ket 3 kun muolaja olishlari lozimligini aytgani, hassaga suyanib kirib ketgan buxorolik ikki ayol tabib ko‘rigidan keyin o‘z oyoqlari bilan yurib ketgani, o‘shlik ayolning esa ko‘rmaydigan ko‘zi ochilib ketganini aytishdi.Ma’lum bo‘lishicha, tabib 7 yoshgacha bo‘lgan bolalar hamda 70 yoshdan oshgan keksa bemorlarni tekinga davolayotgan ekan. Qolgan yoshdagi bemorlar uchun bir martalik seans 100 ming so‘mni tashkil qiladi.Muolajaga kirib chiqqan aksariyat bemorlarning aytishiga qaraganda, birinchi ko‘rikdan keyin ketma-ket yana ikki kunlik muolaja taklif qilinayotgan ekan. Demak, umumiy hisobda mijoz tabibga 300 ming so‘m to‘lovni amalga oshiryapti. Uzoqdan kelgan bemorlar vaqt va ortiqcha sarf-xarajatdan qochib, shu yaqin o‘rtadan ijaraga kunlik uy topib tunab qolishmoqda.Surishtiruvdan ma’lum bo‘ldiki, tabibning uyi atrofidagi hovlilar kishi boshiga 50 ming so‘mdan 100 ming so‘mgacha kunlik ijaraga qo‘yishmoqda.“Internetda ko‘rib qolib, keldik”60 yoshlar chamasidagi andijonlik erkak o‘zi va qarindoshini tabibga ko‘rsatish uchun olib kelgan ekan. Otaxon bilan suhbatlashdik...– Qayerdan keldingiz?– Andijonning Baliqchisidan...– Kimni olib keldingiz?– Bir yosh bolani olib keldim. Uning bahonasida o‘zim ham ko‘rinyapman.– Yaxshi davolar ekanmi?– Yurmaydiganlar yurib ketyapti...Ko‘rmayotganlarni ko‘zini ochvoryapti...– O‘z ko‘zingiz bilan ko‘rdingizmi yurib ketganlarni?– Haaa... albatta, siz ham borib tomosha qiling. Ko‘rasiz... Internetdan ko‘rib qolib, 3-4 kun avval yetib keldik bu yerga. Tabibning ukasi ham ko‘rar ekan bemorlarni. 3 marta ukasidan seans oldik. Harqalay, yosh bolada sal o‘zgarish bo‘ldi. Ko‘zim sal xira meniyam...– Navbat kattami?– Ha. 100 dan oshiq. Bugun ko‘pchilikka navbat yetib kelmaydi. Biz 66-o‘rindamiz. Endi 30-navbat kirib ketdi. Bitta “ocheredga” yozilgan odam o‘zi bilan birga 4-5 kishini olib kirib ketyapti. Shunga vaqt ko‘p ketyapti.Tabibning ukasi 50 ming so‘mdan ko‘rayotgandi. Akasi Iqbol Soliyev 100 mingdan ko‘rar ekan.– Bugun navbatlaring yetib kelmasa Qo‘qonda qolasizlarmi?– Ha, albatta, qolishga to‘g‘ri keladi. Bo‘lmasa yana ertaga qolib ketamiz... Andijondan yetib kelgunimizga yana navbat katta bo‘lib ketadi.“Qo‘qonga yetib kelguncha 800 ming sarfladik. Pulimiz qolmadi...”Diqqatimni so‘rida uxlab yotgan 3 nafar bola-yu, o‘rta yoshdagi ikki ayol va erkakning non chaynab turgan holati tortdi. Oila Samarqand viloyati Paxtachi tumanidan kelgan ekan.Oyoq-qo‘li falaj bo‘lib qolgan ayol tabibga ko‘rinish uchun oilaviy kelishgani, Qo‘qonga yetib kelgunlaricha 800 ming so‘m sarf qilishgani, lekin hali navbati yetib kelmagani, pullari tugab nima qilishlarini bilmay boshi qotayotgani haqida kuyunib gapirdi.“Ertalab 8:30 larda kelib, 142-o‘ringa navbatga yozildik. Kasalimga davo istab, Qoraqalpog‘istondagi tabib otaga ham 4 marta borganman. Mablag‘ tomonidan o‘sha paytda qiynalmagan edik. Chunki qoraqalpoqlik tabib uyida bemorlarga ovqat tarqatardi. Bu yerda esa ovqat tugul, yotar joy ham muammo bo‘lib turibdi.Bir kechalik ijara haqi bir kishiga 100 ming so‘m ekan. Biz 6 kishimiz. 50 ming so‘mlik ijara uy topganimiz bilan ham kuniga 300 ming so‘m to‘lashimiz kerak. 42 yildan beri yura olmayman. Bir kunda yurib ketaman deb umid ham qilganim yo‘q”, – deydi poliartrit bilan kasallangan samarqandlik ayol.Shifo topgan odam bormi o‘zi?Tabib hovlisidan muolaja olib chiqqan va biz suhbatlashgan hech bir bemor kasaliga davo topgani haqida ishonch bilan ayta olmadi.Respublikaning turli viloyatlaridan kelgan bemorlar mablag‘ sarflab, sarson-sargardon bo‘lib ijara uy topish ilinjida yurishibdi. Bemorlar ketma-ket uch kun “muolaja olish”ga undalyapti.Ajablanarlisi, ko‘rikdan so‘ng kasalning tuzalib ketishiga hech kim kafolat bera olmayapti.Tabib bir necha marta ogohlantirilganKun.uz muxbiri bilan suhbatlashgan Xalq tabobati assotsiatsiyasi raisi Ro‘zimuhammad Xonnazarov qo‘qonlik tabib Iqbol Soliyevning ijtimoiy tarmoqlarda tarqalgan videolarini ko‘rgani, odamlarda tibbiy bilim yetishmasligi ana shunday tabiblar uchun qo‘l kelayotgani haqida ta’kidladi. “Hozirgi kunda bemorlarga sidqidildan xizmat qilib kelayotgan tabiblar bilan bir qatorda xalqni chalg‘itadigan, sehrgarlikka yaqinroq xatti-harakatlari bilan g‘ayrioddiy yo‘l bilan “davolovchi” tabiblar ham uchrab turibdi.Tabobatdan g‘arazli maqsadlarda foydalanib odamlarni chalg‘itib, asosiy maqsadi daromad orttirish bo‘lgan ayrim qo‘shtirnoq ichidagi “tabiblar” tabobatda mavjud bo‘lmagan bir lahzada davolashni davo qilib kelmoqda. Shulardan biri – Qo‘qon shahrida yashovchi Iqbol Soliyevdir. U hech qanaqa dori-darmon, giyohlar, hayvon mahsulotlari yoki ma’danlar ishlatmaydi. Faqatgina qo‘l harakatlari bilan shifoni Alloh beradi deb har qanday kasalni qabul qilayotganining guvohi bo‘lib turibmiz.Tabib bemorning butun tanasi bo‘ylab qo‘l harakatlari qilyapti. Tabobatda mavjud bo‘lmagan usullarni qo‘llayapti. Shu bilan go‘yoki bemorni davolayapti. Bu ham yetmaganday bemordan tasdiqlatib olyapti tuzaldizmi deb. Bemor ham noilojlikdan “ha” deyayotganining guvohi bo‘lyapmiz.Agar bunaqa usul bilan davolash mumkin bo‘lganida, O‘zbekistonda birorta ham shol inson qolmagan bo‘lardi. Bizga ko‘plab odamlar murojaat qilib, ko‘rni, sholni davolay olishini aytadi. Biz Ko‘rlar jamiyatidan birinchi va ikkinchi guruh nogironlaridan bir necha nafarini olib kelsak, bilasizmi nima qiladi, qochib ketadi. Lekin o‘zicha, o‘zining yashayotgan joyida shunday da’voni qiladi. Cho‘kayotgan odam xasga ham yopishganidek, bemor odamlar bundaylarga oson ishonib qoladi.Ikkinchidan, ko‘rsatilayotgan tibbiy xizmatlar aholini qanoatlantirmagani ham ularning oldiga odamlarning oqib borishiga sharoit yaratib beryapti.Farg‘onadagi tabibning oldiga borib kelganlardan biroz vaqt o‘tib so‘rasangiz: “Ha endi, bir qiziqib bordim-da”, deydi. Ya’ni tuzaldim demaydi.Biz tabib Iqbol Soliyevni bir necha marta og‘zaki va yozma ogohlantirdik. Agar u hozirgi kunda ham faoliyatini davom ettirib kelayotgan bo‘lsa, huquqni muhofaza qiladigan organlarga holatni firibgarlikka baholab chora ko‘rishlarini so‘rashga majbur bo‘lamiz”, – deydi Xalq tabobati assotsiatsiyasi raisi Ro‘zimuhammad Xonnazarov.Tabib niqobidagi firibgarlarOxirgi yillarda o‘zini o‘zi tabib deb e’lon qilib, har qanday dardlarga davo ekanini iddao qilayotgan, yakunda esa firibgar bo‘lib chiqayotgan ko‘plab holatlar ro‘y berdi.Soxta tabiblik qilib 500 ming dollar pul ishlagan buxorolik traktorchi, o‘lgan insonni 31,5 ming dollarga tiriltirib berishni va’da qilgan xorazmlik “tabib”, bemorlarga xandon pista chaqishni tavsiya qilib mashhur bo‘lgan andijonlik Hasan tabib va boshqalar shular jumlasidan. O‘tgan yili iroqlik Ali Mahmud Hasan degan shaxsning O‘zbekistonga kelgani shov-shuv bo‘lgan (u Saudiya Arabistonida firibgarlik uchun javobgarlikka tortilgan), jamoatchilik unga ko‘ringanlardan kimdir haqiqatan ham sog‘ayib ketganiga biror isbot ko‘rmagan edi.Qo‘qondagi holat ham tegishli tashkilotlar tomonidan nazoratga olinmas ekan, yana ko‘plab ishonuvchan odamlar chuv tushib qolishi mumkin.Sarvar Ziyayev, Kun.uz muxbiriMontaj ustasi – Abdusalim Abduvohidov."
https://kun.uz/uz/news/2022/08/23/yeining-rossiya-bilan-chegaradosh-mamlakatlari-oz-hududlariga-rossiyaliklarning-kirishini-taqiqlashi-mumkin,2022-12-01 20:25:21.674424,"Yevroittifoqning Rossiya bilan chegaradosh mamlakatlari o‘z hududlariga rossiyalik turistlarning kirishini taqiqlashi mumkin. Litva tashqi ishlar vaziri Gabrielyus Landsbergis Estoniya, Latviya, Litva, Polsha va Finlandiyaning ana shunday rejasi to‘g‘risida ma’lum qildi.""Men bu mamlakatlar vazirlari bilan gaplashdim. Bu borada kelishmovchiliklarni ko‘rmayapman"", - dedi u.Shuningdek, Latviya tashqi ishlar vaziri 29 avgust kuni bu mamlakatlardagi hamkasblari bilan mintaqaviy viza taqiqini muhokama qilmoqchiligini aytdi. ""Yevropa ittifoqida rossiyalik turistlar bo‘lmasligi kerak. Ularning mamlakati genotsidni amalga oshirmoqda"", - deb ta’kidladi Landsbergis.29 avgust kuni Yevroittifoq mamlakatlari tashqi ishlar vazirlari Rossiya fuqarolariga Shengen vizasi berishni taqiqlash masalasini muhokama qiladi. Bu borada asosiy tashabbuskorlar Rossiya bilan chegaradosh davlatlardir. Germaniya kansleri va Yevropa diplomatiyasi rahbari Jozep Borrel rossiyaliklarga viza berilishi taqiqlanishiga qarshi chiqmoqda."
https://kun.uz/uz/news/2022/08/23/galvir-suvdan-kotarildi-abituriyentlarning-yarmi-ham-otish-ballini-yigolmagan,2022-12-01 20:25:23.208374,"Davlat test markazi ma’lumotiga ko‘ra, bu yil bakalavriatga qabulda o‘tgan yilgidan 180 ming nafar ko‘p abituriyent ishtirok etgan. 2021 yil 892 710 nafar abituriyent testga kirgan bo‘lsa, ular bu yil 1 073 821 nafarni tashkil qilgan.Test topshiruvchilarning soni oshgan, lekin ularning bilimi haqida bunday deb bo‘lmaydi.Maksimal va minimal ballar2022 yilgi tartibga ko‘ra, abituriyentlar majburiy 3ta fan: ona tili, matematika va O‘zbekiston tarixidan 10 tadan test yechib, jami 30ta testdan maksimal 33 ball yig‘ishlari mumkin edi.Tanlangan yo‘nalishga mos 2 ta fan bo‘yicha esa quyidagicha:Shunda jami fanlarni qo‘shganda abituriyent maksimal 189 ball (33+93+63) olishi mumkin bo‘ladi. Bu raqamning:Bu yilgi natijalarDTM ma’lumotiga ko‘ra, bu yil 550 102 nafar abituriyent, ya’ni jami abituriyentlarning yarmidan ko‘pi – 51,2 foizi o‘tish ballini yig‘olmagan.O‘tgan yili bu ko‘rsatkich 36 foiz bo‘lgan. Foizlar oshishiga bu yil abituriyentlar soni o‘tgan yilgidan 180 mingga ko‘proqligi, majburiy blokdagi oson savollarga beriladigan ballar kamaytirilib, mutaxassislik faniga ko‘proq ball berilgani ham sabab bo‘lgan.Yuqori va past natija qayd etgan hududlarJadvalga ko‘ra, eng past o‘tish ballini ham yig‘olmagan abituriyentlarning eng ko‘p qismi Toshkent viloyatiga to‘g‘ri keladi. Bu yerda 101 239 nafar abituriyent testga kirgan bo‘lsa, ularning 56 587 nafari, ya’ni 55,9 foizi o‘tish ballini yig‘olmagan.Jami 9 ta hudud: Toshkent, Sirdaryo, Navoiy, Qoraqalpog‘iston, Surxondaryo, Andijon, Qashqadaryo, Jizzax va Namangan viloyatlarida abituriyentlarning 50 foizdan ko‘prog‘i 56,7 balldan past ball olishgan. Nisbatan yaxshi natija – 55,8 foiz esa Toshkent shahriga to‘g‘ri kelgan.Bu nimani anglatadi?Yuqorida aytilganidek, 56,7 ball – bu to‘plash mumkin bo‘lgan eng yuqori 189 ballning 30 foizi degani. Ya’ni abituriyent hech bo‘lmasa 30 foiz bilimga ega bo‘lsa, ushbu ko‘rsatkichni to‘play oladi.Bloger Xushnudbek Xudoyberdiyev bu natijani akademik reyting tizimiga taqqoslab, har ikkita abituriyentdan biri 1 baho ham ololmaganini qayd etdi.“30 foiz bilim reyting tizimidan qiyos olsak, hatto 2 baho ham emas! 1 baho desak to‘g‘ri bo‘lar balki.Ya’ni 2 bahoga o‘qiganlar ham taxminan 35-55 foiz natija ko‘rsata olishi kerak (66 balldan yuqori)”, – deydi u.O‘rtacha eng yuqori ballDTM statistikasiga ko‘ra, abituriyentlarning o‘rtacha eng yuqori balli Buxoro viloyatida – 70 ballga to‘g‘ri kelgan.Bitiruvchilari o‘rtacha eng yuqori ball qayd etgan ta’lim muassasasi esa Navoiy shahridagi matematika, fizika va ingliz tiliga ixtisoslashtirilgan maktab internati bo‘lgan.Bu maktabdan jami 50 nafar bitiruvchi o‘qishga topshirib, o‘rtacha eng yuqori ball 159,99 ni tashkil qilgan.Maktab bitiruvchilari kesimidagi statistikaga ehtiyoj borDavlat test markazi e’lon qilgan statistika jami abituriyentlarga oid. Ya’ni maktabni shu yil tamomlagan yoshlar qanday natija ko‘rsatganiga oid alohida raqamlar hozircha ochiqlanmadi.Hozirda 11-sinf bitiruvchilari yoz oylarida ikki marta: maktabni bitirish uchun va oliygohga kirish uchun imtihon topshiryapti. Yaqin yillarda ana shu ikki imtihon unifikatsiya qilinadi, ya’ni birlashtirib yuboriladi. Bu prezident imzolagan bir nechta hujjatlarda qayd etilgan.Kutilayotgan yangi tizimda yakuniy davlat attestatsiyasini maktabning o‘zi emas, Davlat test markazi tashkillashtiradi. Agar bu amalga oshsa va attestatsiya imtihonlari ham avgust imtihonlaridek shaffof o‘tishi ta’minlansa, so‘nggi yillardagi natijalardan kelib chiqib bitiruvchilarning ma’lum qismi imtihonni topshira olmasligini taxmin qilish mumkin.Bunday tizimga o‘tish haqida 2020 yildagi prezident qarorida belgilangan edi. Shu qarorga muvofiq, o‘sha yili DTM yangi tartibning mexanizmini belgilovchi qaror loyihasini ishlab chiqib, muhokamaga qo‘ygandi.O‘tgan oyda shunga doir yana bir qaror loyihasi e’lon qilindi. Unda 11-sinflardan yakuniy imtihonni DTM oladigan tizimga 2024 yildan o‘tilishi ko‘zda tutilgan. DTM direktori Majid Karimov bu yangilik 2023 yildan joriy etilishi ham mumkinligini aytgan.Loyihaga ko‘ra, attestatsiyada topshirgan testi natijalari bo‘yicha maktab bitiruvchilariga elektron milliy sertifikat beriladi. Bu sertifikat 3 yil muddatga amal qiladi."
https://kun.uz/uz/news/2022/08/22/ikkinchi-oliy-talimga-qabul-boyicha-rad-etilgan-arizalarni-tahrirlashga-imkon-berildi,2022-12-01 20:25:24.600884,"Oliy va o‘rta maxsus ta’lim vazirligi xabariga ko‘ra, rad etilgan arizalarni tahrirlash uchun 23 avgust kuni soat 18:00 ga qadar so‘nggi imkoniyat beriladi.Ushbu muddatdan so‘ng tahrirlashga yo‘l qo‘yilmaydi va kamchiliklar  bartaraf etilmagan arizalar ko‘rib chiqilmaydi.Ro‘yxatdan o‘tgan barcha talabalardan o‘zlarining shaxsiy kabinetlariga kirib, arizalarining ko‘rib chiqilish holatini doimiy kuzatib borishlari so‘raladi."
https://kun.uz/uz/news/2022/08/22/minimum-otish-bali-qancha-va-uning-super-kontraktga-tasiri-qanday,2022-12-01 20:25:26.144501,"20 avgustda bakalavriatga kirish imtihonlari yakunlandi. Mandat 27 avgustda e’lon qilinishi kutilmoqda. Ungacha esa barcha talabgorlar kirgan yoki kirmaganliklarini natijalariga qarab, taxmin qilayotgan bo‘lishi tabiiy.Xo‘sh, bu jarayonda minimal o‘tish balli qanchalik rol o‘ynaydi, uning super-kontraktga ta’siri bormi? Huquqshunos Xushnudbek Xudoyberdiyev o‘z kanalida shu haqda ma’lumot berdi.Minimal o‘tish balli qanchalik muhim?O‘zbekistonda uzoq yillardan beri OTMga kirishdagi minimal o‘tish balli maksimal ballning ma’lum foizlardagi qismi bilan baholanadi. Hozirda:Har yili test sinovlarida minimum ball chegarasi qo‘yiladi. Bu bilan abituriyentlar bilimi orqali nafaqat boshqa talabgorlar bilan, balki o‘zi bilan ham kurashishiga to‘g‘ri keladi. Ya’ni abituriyent talabalikka tavsiya etilishi uchun 2 ta shartni bajarishi kerak:Deylik, abituriyent 56,7 emas, 56 ball yig‘gan, ammo u 100 ta kvotalik yo‘nalishda 95-bo‘lib turibdi. Bir olib qaraganda, abituriyent o‘qishga kirdim deb o‘ylaydi, biroq minimum ball to‘plamagani uchun u talabalikka tavsiya etilmaydi.Bu hol davlat granti bilan ham xuddi shunday kechadi. Ya’ni kvotada joy bo‘la turib, abituriyent yuqori o‘rinda turgan bo‘lsa, lekin uning yig‘gan balli 68 dan past bo‘lsa, bu vaziyatda u davlat grantiga tavsiya etilmaydi.Umuman olganda, minimum o‘tish balli abituriyentning talaba bo‘lish yoki bo‘lmasligini, qolaversa, davlat budjetida o‘qishi yoki o‘qimasligini hal qiladi.Minimal o‘tish balli super-kontraktga ta’sir qiladimi?Tabaqalashgan to‘lov-kontrakt (xalq tilida “super-kontrakt”)ning 3 xil darajasi bor.1. Agarda abituriyentga OTMga kirishi uchun 4 ballgacha yetmagan bo‘lsa, super-kontrakt to‘lovi nisbatan arzonroq bo‘ladi.2. O‘qishga kirishiga 4 dan ko‘proq ball yetmagan bo‘lsa, minimal o‘tish balli (56,7 ball)gacha hamma bir xil to‘lovni amalga oshiradi. Yo‘nalishlarga qarab, bu summa bazaviy kontraktning 8, 10, 20 barobarigacha bo‘lishi mumkin.3. Ana endi 56,7 balldan past natija ko‘rsatganlar haqida gapirsak, ular super-kontrakt to‘lovining belgilangan qiymatidan 2 barobar to‘lashadi. Aytaylik, yurisprudensiyaning super-kontrakti bazaviy kontraktning 25 barobarigacha deb belgilangan bo‘lsa, shuning 2 barobari bazaviy kontraktning 50 barobariga teng bo‘ladi. Minimal o‘tish ballidan past natijani ko‘rsatganlar 50 barobarlik “super-muper-kontrakt”ni to‘laydi.Demak, minimal o‘tish ballining chegarasi super-kontraktga bevosita ta’sir qiladi.Shu bilan birga, nogironligi bor shaxslar uchun ham minimal o‘tish balli ahamiyatli. Boisi, ular alohida ajratilgan kvotaga kirishsa ham, 56,7 dan past ball to‘plashsa, talabalikka tavsiya etilmaydi. Agarda bu ko‘rsatkichdan yuqorisi qayd etilsa, davlat granti asosida o‘qishlari mumkin bo‘ladi.Ma’lumot uchun, tabaqalashtirilgan to‘lov-kontrakt faqat 1-kursda to‘lanadi, keyingi kurslarda talabalar barcha bilan teng, bazaviy to‘lov-kontrakt to‘lab o‘qishni davom ettirishlari mumkin."
https://kun.uz/uz/news/2022/08/22/bir-bozorda-170-tonnagacha-mayiz-sotiladi-navoiydagi-uzumchilar-qishlogi,2022-12-01 20:25:27.635817,"Tasmachi mayizlari shiradorligi yuqoriligi bilan xaridorgir hisoblanadi. Hududda qariyb 3 ming gektar tokzor bor. Qishloqdagi xonadonlarning deyarli barchasi mayiz ortidan daromad qiladi.“Tasmachi qishlog‘imizni yurtga, chet ellarga tanitgan bog‘larimiz, mayizimiz bo‘ladi. 30 yildan beri bog‘dorchilik bilan shug‘ullanamiz. Bog‘larimiz yaxshi: Tasmachi qishlog‘ining tabiati, yeri bog‘ uchun mo‘ljallangan. Mana, hosilimizni yig‘ishtirib olyapmiz, uzumlarni uzib bo‘ldik. Tabiatning injiq kelganligiga qaramasdan, hosil yaxshi. Bog‘imizda uzumning toifi, qora kishmish kabi hosildor, suvga chidamli 6-7 xil navi bor. Bu yil 45-50 darajagacha issiq bo‘ldi. Shunga ham bog‘larimiz chidadi”, — deydi bog‘bon Sirojiddin O‘rozov.Qishloqdagi uzumchilik fermer xo‘jaliklari aholiga shartnoma asosida 50 sotix, 1 gektardan bog‘ ajratib beradi. Hosil yig‘ilgach, shartnomadan oshgan qismi mayiz qilinadi. Tasmachida katta mayiz bozori ham bor. Haftasiga ikki marotaba bo‘ladigan bozor sentabr oyidan ancha faollashadi.Yosh bog‘bon Komil Parmonovning ta’kidlashicha, mazkur bozorda bir kunda 170 tonnagacha mayiz sotiladi:  “1 gektar bog‘im bor. Yiliga 35-40 million so‘m sof daromad qilaman. Uzilgan uzumlar asosan ikki xil, ya’ni ilmaki va yoyma usulda mayiz qilinadi. Yoyma usulda hosil oddiy yerga, bog‘ oralariga yoyib chiqiladi. Ilma usulda esa yog‘ochdan yasalgan maxsus devorlarga osiladi. Ilmaki usulda uzum uzun bo‘lib, cho‘zilib quriydi. Shu sababli, mayizi ham xaridorbop, sifatliroq bo‘ladi. Yoyma mayizning narxi o‘rtacha 15-20 ming so‘m atrofida bo‘lsa, ilma mayiz bundan 10-15 ming so‘m yuqori narxda sotiladi. To‘g‘ri, ilma usulning mehnati ko‘proq, ammo narxida yaxshigina farqi bor”.Tasmachida tokzorlar yildan yilga ko‘payib boryapti. Xatirchi tumani hokimi o‘rinbosari Jalil Rashidovning ma’lum qilishicha, joriy yildan qishloqda har yili avgust oyida uzum festivali o‘tkazilishi rejalashtirilmoqda.Ruslan Saburov, Kun.uz muxbiri
Montaj ustasi – Muhiddin Nido."
https://kun.uz/uz/news/2022/08/21/imkonsiz-ona-hasrati-ikki-oglim-bor-ikkisi-ham-nogiron,2022-12-01 20:25:29.176598," Ikki o‘g‘lim bor – ikkisi ham nogironFirdavs til o‘rganishga, turizm sohasida o‘z o‘rnini topishga intilayotgan paytda ahvoli og‘irlashgan. Bir farzandi bemorlikni boshdan kechirayotgan onasi uchun bu ikkinchi sinov edi.“Ikki farzandim nogiron. Kenja o‘g‘limning oyog‘ida suyak chirishi tufayli uch marta murakkab operatsiyani o‘tkazdi. Hozir yana ikkita operatsiyasi bo‘lishi kerak edi, lekin hammamiz akasi bilan ovora bo‘lib qoldik.Bir farzandni 17 yoshga kiritib, keyin tuproqqa berib qo‘yishni o‘ylashdan qo‘rqinchli narsa yo‘q. Bolam sog‘ayishi uchun kurashyapman”, - kuyinadi bemorning onasi.Firdavs Hamdamovga oid ma’lumotlar:Humo: 9860 1901 1087 1133 onasi Nilufar Ahmadaliyeva nomidaManzil: Qashqadaryo viloyati, Qarshi tumani, Navbahor mahallasi 27 uy.Bu kasalga chalingan hamma bolalarga shifo so‘rayman, o‘zimgayam...“Bu xabarni eshitganda ustimdan muzday suv to‘kilganday bo‘ldi. O‘zim gepatitdan muntazam davolanib kelardim, bu kasal ham bor ekan.Shunday og‘irlashgan holatlari bo‘ldiki, jonlantirish bo‘limlarida 20 kunlab yotishiga to‘g‘ri keldi”, - o‘g‘lining sog‘ligidan tashvishlanadi ona.Shohjahon maktabda a’lo baholarga o‘qigan, lider o‘quvchilardan biri bo‘lgan. U maktabini, do‘stlarini sog‘inganini aytar ekan, ko‘zyoshlarini tiya olmaydi. O‘ziga va o‘zi kabi xasta bolalarga shifo tilayotganini aytadi.Shohjahon Abdulqosimovga oid ma’lumotlar:O‘zkard: 8600 0423 2589 5638 buvisi Zuhra Ortiqova nomidaHumo: 9860 0301 2761 1272 qarindoshi Tonmurod Mamasiddiqov nomidaManzil: Namangan viloyati, Chortoq tumani, “Bog‘iston” MFY, 10 uy.Bolam oqqon deyishga ham qo‘rqdim3 yoshli Sardorbek oqqondan aziyat chekyapti. Dehqonchilik orqasidan kun ko‘radigan namanganlik oila uchun bu kasalning dahshati ham yo‘qchilikda, ham jonidan aziz farzandining azoblarida sezilyapti.“Bu kunlar boshimizga tushadi deb o‘ylamagandim. O‘g‘limdan ayrilishdan qattiq qo‘rqdim. Bolamning kasalligini uydagilarga, otasiga aytolmay qiynaldim.Hozir hamma narsamizni sotib uni davolatyapmiz, tuzalishi uchun qo‘limizdan nima kelsa qilyapmiz”, - deydi bolaning onasi Hilola.Sardorbek Ro‘zimovga oid ma’lumotlar:              O‘zkard: 6262 5701 7843 6806 qarindoshi O‘tkir Esonboyev nomidaHumo: 9860 6004 3600 1595 onasi Hilola Yodgorova nomidaManzil: Namangan viloyati, Chust tumani, “G‘ova” QFY.Ayrim bolalarni kasal bo‘lgani uchun otalari tashlab ham ketishadi...Uch farzand o‘stirayotgan bu oilaning bir o‘g‘li bir yildan beri oqqondan davolanadi. Toshkentda ijarada turib davolanish uchun imkon yo‘qligidan oila bekasi Dilbar opa bemor o‘g‘li bilan viloyatdan qatnab muolaja olishga majbur bo‘lishmoqda.“Turmush o‘rtog‘im oddiy ishchi, 2 mln so‘m oylik oladi. Bolamdan xavotir olib tinimsiz telefon qiladi, imkon qadar dori-darmonlarni yetkazishga harakat qiladi. Shunisiga ham shukur qilaman, chunki kasalxonada yotgan ba’zi kasal bolalarning otalari tashlab ketganini ham ko‘rdim”, - yelkasidagi yukni bo‘lishayotgan turmush o‘rtog‘ini alqaydi ayol. Bu yerga qatnash, davolanish uchun uyidagi sigir-buzog‘ini sotib xarjlayotganini aytadi.Javohir Aliqulovga oid ma’lumotlar:O‘zkard: 8600 0609 8746 4865 onasi Dilbar Qarshiyeva nomidaManzil: Sirdaryo viloyati, Sayhunobod tumani, Nurli yo‘l mahallasi, Niyozboshi ko‘chasi 21 uy.Olis qishloqlardan kelgan oddiy oilalarning a’zolari yaxshilarning madadiga muhtoj. Bu bolalarning sog‘ayib el qatori yashashlari, boshqa bolalar kabi o‘ynab-kulishlariga sababchi bo‘laylik!Gulmira Toshniyozova tayyorladi.
Tasvirchi Abdusalim Abduvohidov"
https://kun.uz/uz/news/2022/08/21/solim-gosha-sangardak-yozning-songgi-kunlarida-fotogalereya,2022-12-01 20:25:30.607443,"Ayni kunlarda M41 yo‘lidan Sangardak qishlog‘iga eltuvchi yo‘l to‘liq ta’mirdan chiqarilgan, ayniqsa dam olish kunlari ziyoratchi va sayyohlar bilan gavjum bo‘lmoqda.Eng quvonarlisi, ayni kunlarda Sangardak va Qashqadaryo viloyatining Shahrisabz tumanining Tatar qishlog‘ini bog‘lovchi 50 kmdan ziyod dovon yo‘li qurilishi ketmoqda. Ushbu yo‘l qurilib, ishga tushirilgach, Surxondaryo va Qashqadaryoning ikki yirik shaharlari — Denov va Shahrisabz shaharlari orasidagi masofa qariyb 150 km.ga qisqaradi.Yo‘l qisqarishi, o‘z-o‘zidan Sangardak va boshqa tog‘ qishloqlarida ekoturizmning shiddat bilan rivojlanishiga turtki bo‘ladi.Kun.uz muxbirining Sangardak qishlog‘ida tushirgan fotosuratlaridan iborat galereyani e’tiboringizga havola qilamiz.Fotosuratlar muallifi: Shuhrat Shokirjonov"
https://kun.uz/uz/news/2022/08/21/maktab-bozori-sizni-home-marketda-kutmoqda,2022-12-01 20:25:32.689886,"Avgust oyi ham yakuniga yetmoqda. Sentyabrga sanoqli kunlar qoldi. Yangi o‘quv yili arafasida maktab o‘quvchilarining ota-onalari va talabalar o‘qish uchun zarur bo‘lgan hamma narsani xarid qilishga shoshmoqdalar. Ammo kundalik turmushning yugur-yugurida yozning issiq kunida maktab bozori uchun vaqt ajratish amrimahol. Home market do‘konlar tarmog‘i istalgan vaqtingizda qulay paytda maktab bozoriga tashrif buyurishni taklif qiladi. «Samarqand Darvoza» SKM va Tashselmash «Makro» da joylashgan do‘konlar haftaning yetti kuni mobaynida soat 09:00 dan 23:00 gacha, Samarqand shahridagi «Makon Mall» SKM filial esa soat 09:30 dan 22:00 gacha ishlaydilar. Bu yerda siz qulay va shinam muhitda kerak bo‘lgan xaridlaringizni bemalol tanlashingiz mumkin. Home market maktab bozori sizni kutmoqda!Batafsil ma’lumotni quyidagi telefon orqali olishingiz mumkin:(71) 205-05-05Veb-sayt: hm.uzInstagram: homemarketuzFacebook: homemarketuz Telegram: hm_uz Manzillar:HM1 – Toshkent shahri, Shayxontohur tumani, Qoratosh ko‘chasi 5A, «Samarqand Darvoza» SKM, –1 qavatHM2 – Toshkent shahri, Yashnobod tumani, Maxtumquli ko‘chasi, Tashselmash «MAKRO», 2 qavatHM3 – Samarqand shahri, mirzo Ulug‘bek ko‘chasi 17, «Makon Mall» SKM, –1 qavatReklama huquqi asosida"
https://kun.uz/uz/news/2022/08/21/toshkentda-iphone-sotib-olish-uchun-qalbaki-dollar-bergan-shaxs-ushlandi,2022-12-01 20:25:34.640623,"Bosh prokuratura huzuridagi Departamentning Shayxontohur tuman bo‘limi tomonidan o‘tkazilgan tergovga qadar tekshiruvda Yu.Yu. (muqaddam o‘g‘irlik jinoyati uchun sudlangan) qalbaki valutalarni o‘tkazish maqsadida S. ishonchiga kirib, unga tegishli 2 dona Iphone telefonini 2550 AQSh dollariga sotib olishga kelishib, evaziga unga 51 dona 50 AQSh dollarlik qalbaki kupyurani bergani aniqlangan.Holat yuzasidan Jinoyat kodeksining 176-moddasi (qalbaki pul, aksiz markasi yoki qimmatli qog‘ozlar yasash, ularni o‘tkazish) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/08/20/shahrisabzdagi-tuguruqxonada-bir-haftada-uchta-chaqaloq-vafot-etdi,2022-12-01 20:25:36.078365,"Ijtimoiy tarmoqlarda Shahrisabz shahar tibbiyot birlashmasiga qarashli tug‘uruq bo‘limi 10 avgust kunigacha 5 nafar chaqaloq vafot etgani uchun yopilgani, o‘limlarning hammasi ham tegishli tartibda ro‘yxatlarga qayd qilinmagani aytilgan xabarlar tarqaldi. Holat yuzasidan Qashqadaryo viloyati SSB axborot xizmati munosabat bildirdi.Unda yozilishicha, 2022 yil avgust oyida tug‘uruq bo‘limida 3 nafar chaqaloq o‘limi qayd etilgan. Har bir holat yuzasidan shahar ichki ishlar bo‘limiga o‘z vaqtida xabar berilgan. Sud tibbiy ekspertizasi tayinlanib, shahar prokuraturasi tomonidan tergovga qadar tekshiruv harakatlari olib borilmoqda.Ijtimoiy tarmoqlarda tarqalgan xabarlarda aytilgan chaqaloq, 2022 yil 5 avgust kuni ona va bolaning hayoti xavf ostida qolganligi sababli kesarcha kesish usulida olingan.Go‘dakning jinsi o‘g‘il, vazni 2 340 gramm, bo‘yi 48 santimetr deb qayd etilgan. Ko‘rsatilgan tibbiy yordamga qaramasdan, 7 avgust kuni soat 8:00 da chaqaloq vafot etgan. Kasallik tarixida chaqaloqning o‘limiga “Asfiksiya o‘rta og‘ir darajasi. Kam vaznli chaqaloq. Nafas yetishmovchiligi sindromi. Tug‘ma yurak nuqsoni” tashxisi qayd etilgan.Mazkur holat haqida o‘z vaqtida tegishli tartibda huquqni muhofaza qilish idoralariga xabar berilgan. Sud tibbiy ekspertizasi belgilangan.Qayd etilishicha, Shahrisabz shahar tibbiyot birlashmasining 145 o‘rinli tug‘uruq va terapiya bo‘limlari ta’mirlanishi munosabati bilan hamda Sanitariya-epidemiologik osoyishtalik va jamoat salomatligi markazi Shahrisabz shahar bo‘limining 2022 yil 9 avgustdagi dalolatnomasiga ko‘ra, birlashmaning tug‘uruq bo‘limi 2022 yil 10 avgustdan rejali ravishda vaqtincha yopilgan.Homilador ayollar Shahrisabz va Kitob tumanlari tug‘uruq bo‘limlariga joylashtirilmoqda. Qurilish ishlari shahar prokuraturasi tomonidan nazoratga olingan.Bosh prokuratura matbuot kotibining ma’lum qilishicha, aynan shu chaqaloqning o‘limi yuzasidan 7 avgust kuni sudga oid tibbiy ekspertizasi hamda tibbiyot birlashmasi xodimlarining harakatlari yuzasidan xizmat tekshiruvi tayinlangan. Shahar prokuraturasi tomonidan tergovga qadar tekshiruv harakatlari olib borilmoqda. Tekshiruv viloyat prokuraturasi tomonidan nazoratga olingan."
https://kun.uz/uz/news/2022/08/20/baza-va-kadrlar-potensialini-yoqotib-boldik-ozbek-jamoatchilik-faollari-professional-ijtimoiy-himoya-tizimi-yoqligidan-norozi,2022-12-01 20:25:37.631011,"O‘tgan 1 oy ichida Buxoroda 9 oylik chaqaloqning bug‘doyzorga tashlab ketilgani, Turkiyaga ketgan ayolning 3 yoshli qizini urib o‘ldirib qo‘ygan xolasi, Toshkentda 70 yoshli ayol 96 yoshli onasini pichoqlab o‘ldirgani, Farg‘ona neftni qayta ishlash zavodi ishchi ayoli o‘ziga benzib sepib yoqib yuborgani haqida xabarlar tarqaldi.Bunday fojialar 1-2 yilda yetilib qolmaydi, ular yillar davomida yig‘ilib qolgan muammolarning isyonidir. Ilojsiz holda qolayotgan kishilar jamiyatdan yordam ololmasligini sezib, yuqoridagi kabi xatolarga yo‘l qo‘yyapti. O‘zbek jamoat faollarining fikricha, bunday noxush holatlar ijtimoiy himoya tizimi yo‘lga qo‘yilmagan davlatlarda yuz beradi.“Ijtimoiy himoyaning institutsional asoslarini isloh qilish masalasi cho‘zilib kelmoqda”Bloger, jamoat faoli Aziza Umarova O‘zbekistonda aholini ijtimoiy himoya qiladigan alohida bir tashkilot bo‘lishi, uning tarkibida bolalarni himoya qiladigan va ijtimoiy xizmat xodimlari faoliyatini muvofiqlashtiruvchi departamentlar tuzish taklifini berdi.– Ommaviy axborot vositalarining xabar berishicha, onasi Turkiyaga ishlagani ketgan ayolning uch yoshli qizchasini xolasi kaltaklab, urib o‘ldiribdi. Ma’lum bo‘lishicha, xolasi o‘zini qaramog‘ida bo‘lgan jiyanchasini doimiy ravishda kaltaklab kelgan.Mamlakatimizda aholini ijtimoiy himoya qiladigan alohida bir tashkilot bo‘lishi shart.Bu tashkilot tarkibida bolalarni himoya qiladigan departament bo‘lishi kerak.Xuddi shu tashkilot tarkibida ijtimoiy xizmat xodimlari faoliyatini muvofiqlashtiruvchi departament bo‘lishi shart.Xuddi shu tashkilot tarkibida ijtimoiy xizmatlarni rivojlantirish departamenti bo‘lishi shart.Mamlakatimizdagi bir qancha oliy ta’lim muassasalarida ijtimoiy ish yo‘nalishida bakalavriat va magistraturada kadrlar tayyorlanmoqda. Jumladan, O‘zbekiston milliy universitetida butun boshli “Ijtimoiy ish” kafedrasi faoliyat ko‘rsatib kelmoqda. Mazkur yo‘nalish va mutaxassislik uchun o‘quv rejasi BMT UNICEF tashkilotining Bolalar fondi tavsiyasiga ko‘ra Columbia universiteti tomonidan taqdim etilgan.Lekin mazkur yo‘nalish va mutaxassislikni bitirgan bironta talaba o‘z mutaxassisligi bo‘yicha ishga joylasha olmagan. Bundan ham katta bema’nilik bo‘lishi mumkinmi?!Yana qancha kutishimiz kerak?Baraka topkurlar, kelinglar, tuman/shaharlar darajasida ijtimoiy himoya bilan shug‘ullanuvchi mutaxassis lavozimini joriy etinglar. Mazkur yo‘nalish bo‘yicha universitetni bitirgan, oliy ma’lumotli mutaxassislar juda ko‘p, ularni ishga qabul qilinglar. Kimlarnidir malakasini    oshirish yoki qayta tayyorlashga ehtiyoj yo‘q, tayyor mutaxassislar bor va yetarli, vaqt yo‘qotish kerak emas.Ehtimol bu ish uchun Mahalla tizimidan ham kimlarnidir biriktirish mumkin bo‘lar, lekin bu aks natija bermasmikin degan xavotir ham yo‘q emas...Davlat tashkilotlarining mutasaddi rahbarlariga murojaat qilmoqchiman. Hurmatli rahbarlar, Sizlar buni tushunishingiz kerak. Biz bu borada Mehnat va aholini ijtimoiy himoya qilish vazirligi tugatilgan 2016 yildan buyon oqsab kelmoqdamiz. Barcha moddiy-texnik bazani va kadrlar potensialini yo‘qotib bo‘ldik. Yana ozroq vaqt o‘tsa, umuman hech narsa qolmaydi.Ijtimoiy himoyaning institutsional asoslarini isloh qilish masalasi muhokama qilinishi uzoq yillardan buyon cho‘zilib kelmoqda, bu vaqtda esa aholining ehtiyojmand qatlamlari ijtimoiy himoya bo‘yicha malakali mutaxassislar xizmatidan mosuvo qilingan, reabilitatsiya qilish, psixolog yordami ko‘rsatish kabi xizmatlar taqdim etilmayapti, qarovchisiz qolgan bolalarni doimiy joylashtirgunga qadar vaqtincha parvarish qilib turadigan (foster) oilalar faoliyati yo‘lga qo‘yilmagan.Himoyasiz qolgan bolalar zo‘ravonlik va jarohatlar girdobida nobud bo‘lmoqdaTushuninglar axir, ijtimoiy himoya bu faqat ijtimoiy to‘lovlar degani emas, undan tashqari bu yana ijtimoiy sug‘urta va ijtimoiy xizmatlarni ham taqdim etish demakdir. Aynan mana shu ijtimoiy xizmatlar mamlakatimizda umuman taqdim etilmaydi! Mutlaqo yo‘q! Mana shu fojiani o‘z rahbariyatingizga tushuntiring, iltimos!Axir sizlar ham shu zamin farzandisizlar, shu yurtda yashaysizlar. Farzandlaringiz ham shu yurtda yashaydi. Jamiyat jarlikka yuztuban qulamoqda. Velosipedni qayta kashf etish va mahalla tizimi orqali ijtimoiy himoya qilishni yo‘lga qo‘yish bo‘yicha turli tajribalar o‘tkazib ko‘rishga vaqt sarflamaslik kerak. Vaqt o‘tyapti, go‘dak bolalar nobud bo‘lyapti. Bu ishlarning oldini olish kerak.Dunyodagi ko‘plab mamlakatlarda bo‘lgani kabi bizda ham ijtimoiy himoyani amalga oshiruvchi, ijtimoiy xizmatlarni taqdim etuvchi normal ishlaydigan tizimni yaratish kerak. Bu tizim Ijtimoiy himoya vazirligi deb nomlanadimi, davlat qo‘mitasi yoki agentligi deb nomlanadimi, bu muhim emas. Muhimi, respublika-viloyat-tuman/shahar-mahalla vertikali bo‘yicha faoliyat olib boradigan mustaqil tashkilot bo‘lsa bo‘ldi. Mahalliy darajada ijtimoiy xizmatlar mahalliy budjet mablag‘lari hisobidan moliyalashtirilishi mumkin. Mana shu ishni qilinglar, 2-3 yildan keyin vaziyat ijobiy tarafga butkul o‘zgarganini ko‘rasizlar.«Professional ijtimoiy xizmat tizimi kerak»Davletov kanali muallifi Qobil Xidirovning yozishicha, ijtimoiy yordamni shakllantirish uchun g‘ildirakni qaytadan kashf qilish kerak emas. Dunyoda yaxshi tajriba to‘plagan, xalqaro tashkilotlar ham O‘zbekiston bo‘yicha tom-tom tadqiqotlar, qo‘llanmalar chiqargan. Siyosiy irodani ko‘rsatishning vaqti kelgan.– Shu yilning 2 avgust kuni Farg‘ona neftni qayta ishlash zavodining 47 yoshli ayol xodimi korxonaga kirish joyida ustidan benzin sepib, o‘ziga o‘t qo‘ygani haqida tarqalgan xabarlar bir necha bor ko‘targanimiz — ijtimoiy xizmat tizimini mutlaqo yangidan barpo etish, institutsionallashtirishning allaqachon vaqti yetganini yana bir bor isbotlamoqda. Kimki hayotda og‘ir vaziyatga tushib, unga na jamiyat, na davlat yordam qo‘lini cho‘zsa — o‘z joniga qasd qilsa, hammamizning fojiamiz. Har bir suiqasdning o‘z sabablari bor, kimdadir moddiy masala, kimdadir ruhiy, kimdadir esa umuman boshqa masala. Ayollarning o‘z joniga qasd qilishi odatda oiladagi muhit bilan uzviy bog‘liq bo‘ladi.Rosti, ayollarga, oilalarga yordam bersin deb qo‘mita tuzganmiz, vazirlik ochganmiz. Mingta lavozim joriy qilganmiz — hokim o‘rinbosaridan tortib mahalla maslahatchisigacha. Budjetdan har yili milliardlab pul ajratiladi. Lekin nafi bo‘lyaptimi? Tadbirbozlik, qarsakbozlikdan nariga o‘tilayotgani yo‘q. Qiyin vaziyatga tushib qolgan ayolga kim qanday yordam berishni bilmaydi, uzog‘i bilan quruq maslahat beriladi, “sabr qiling, o‘tib ketadi”, deyishdan nariga o‘tilmaydi. Hamma mas’uliyatni o‘zidan soqit qiladi, kechirasiz-u, o‘zini osaman degan ayol, umid qilsa, o‘sha tashkilotlar eshigida sarson bo‘ladi.Bu mavzu necha yillardan beri ko‘tariladi. Bizga professional ijtimoiy xizmat tizimi kerak. Modomiki ayol og‘ir ahvolga tushib qolgan bo‘lsa, unga kerak bo‘lsa vaqtinchalik boshpana beradigan, butun tizimni oyoqqa turg‘izadigan, malakali psixologik yoki huquqiy himoyaga oladigan tizim bo‘lishi kerak. Bu tizim har xil vazirlik va idoralar tavakkaliga taqsimlab tashlangan ijtimoiy xizmatlarni o‘zida jamlashi lozim. Bu birgina suitsid emas, balki oilaviy zo‘ravonlik, bolalar farovonligi, nogironligi bo‘lgan shaxslar — umuman, ijtimoiy zaif qatlamni ko‘chaga tashlab qo‘ymaydigan DAVLAT kafolat tizimi bo‘lishi kerak.Yo‘qsa, har gal yuqoridagi kabi fojia yuz berganida koptokni u idoradan bu idoraga tepish bilan shug‘ullanaveramiz. Jabrdiydalar esa jabrlanishda davom etaveradi. Eng muhimi, buning uchun g‘ildirakni qaytadan kashf qilish kerak emas. Dunyoda yaxshi tajriba to‘plagan, xalqaro tashkilotlar ham O‘zbekiston bo‘yicha tom-tom tadqiqotlar, qo‘llanmalar chiqargan. Siyosiy irodani ko‘rsatishning vaqti keldi, nazarimizda.«Odamlar muammolari bilan yolg‘iz qolib ketmasligi kerak»Adliya vazirining davlat tili masalalari bo‘yicha maslahatchisi Shahnoza Saotova inson bekorga jamiyat bo‘lib yashamasligi, shuning uchun ham ijtimoiy yordam kerak degan fikrni ilgari surmoqda.– Tunov kuni yoshi 90 dan oshgan onasiga jarrohlikdan keyin qarab, parvarishlagan, ammo uning injiqliklariga dosh berolmay, ko‘ksiga pichoq sanchib o‘ldirgan 70 yashar ayol haqida xabar chiqqandi Bugun Jizzaxda 3 yashar qizchani onasi xorijga ishga ketgani, qarab turadigan xolasi muntazam urib yurgan va oxiri o‘ldirgani to‘g‘risida xabar tarqaldi. Odamlar muammolari bilan yolg‘iz qolib ketmasligi kerak. Inson bekorga jamiyat bo‘lib yashamaydi, ijtimoiy xizmat tizimi zarurati va ehtiyoji hamma davlatda bor, ushbu yo‘nalishdagi muammolarimizni to‘g‘ri yechish kerak. Aziza Umarovani bu masalada qo‘llab-quvvatlayman.“NNTlarining davlat nazoratida ekani, ijtimoiy himoya tizimining rivojlanishiga yo‘l bermaydi”Jurnalist, Nemolchi.uz loyihasi asoschisi Irina Matviyenko aholiga bir martalik tarqatiladigan yordamlar ish bermasligini, ish bergan taqdirda ham ularni tarqatishni mahallalarga topshirish ishonchsiz ekanini aytmoqda.– Ijtimoiy yordam qiyin vaziyatga tushib qolganlarni qo‘llab-quvvatlash uchun har bir davlatga kerak. Afsuski, O‘zbekistonda haligacha ijtimoiy himoya bilan shug‘ullanuvchi yagona organ, masalan, vazirlik yoki ijtimoiy himoya agentligi yo‘q. Shuning uchun ham ijtimoiy yordam tizimini amalga oshirishda markazlashtirilgan yondashuv mavjud emas. Mashhur “temir”, “ayollar”, “yoshlar” daftarlari ko‘pchilikning kinoyasiga sabab bo‘lmoqda, chunki bu daftarlarni saqlaydigan mahalla muassasasiga ishonch ancha past. Bunni COVID-19 vaqtida homiylar tarqatgan mahsulotlarni mahalla idoralarida o‘g‘rilab ketilganidan ham bilish mumkin.O‘zbekistonda ijtimoiy yordam deb, oziq-ovqat berish, uyini ta’mirlab berish kabi vaqtinchalik moddiy yordam beriladi.Menimcha, ijtimoiy yordam tizimini rivojlantirish bilan birga, davlat gender stereotiplariga qarshi kurashishi ham kerak. Agar qiz bolaligidan asosiy vazifasi turmushga chiqish ekanligini o‘rgangan bo‘lsa, ko‘pincha muvaffaqiyatsiz nikohda kvartira yoki uy va davlatdan imtiyozlar talab qiladi. Chunki bolaligidan unga kimdir g‘amxo‘rlik qiladi, degan g‘oya: avval ota-onasi, keyin eri. U yerda ham, u yerda ham qo‘llab-quvvatlash bo‘lmagach, davlat u va farzandlari haqida qayg‘urishi kerak, deb hisoblaydi. Afsuski, hech qayerda 2-3 bolali yolg‘iz onalarga kvartira bermaydilar (demografik inqirozga uchragan mamlakatlar bundan mustasno). Ayollar o‘qishi, ishlashi kerak. Ularda ham to‘laqonli shaxsiyat shakllanishi kerak. Ammo seriallarda itoatkor kelinlar ko‘rsatilganda, tok-shoularda itoatsiz xotinlarni kaltaklash o‘rgatilganda, gender stereotiplari aks etgan videolar tarqatilganda shaxsiyat shakllanishi qiyin. Gender stereotiplariga qarshi kurash sust olib borilmoqda va bu aholining iqtisodiy farovonligiga ta’sir ko‘rsatmoqda.Bundan tashqari, volontyorlik institutlarini rivojlantirish kerak. Ular yoshlarga ta’lim olish, karera qilishda ham yordam beradi. Nomoddiy ijtimoiy yordam turli ko‘ngilli tashkilotlar tashabbusi bilan ham shakllantiriladi. Butun dunyoda ijtimoiy vazifalarning bir qismi nodavlat tashkilotlar tomonidan amalga oshiriladi. Chunki ular moliyalashtirish manbalarini topadi, benefitsiarlarni tanlaydi, nazorat qiladi, yordam beradi, turli dasturlar yaratadi, ko‘ngillilarni jalb qiladi. Lekin NNTlarini O‘zbekistonda ro‘yxatdan o‘tkazishda muammo bor. Ular hamon davlat nazoratida bo‘lgani uchun O‘zbekistonda bu model yaxshi ishlamayapti. "
https://kun.uz/uz/news/2022/08/20/turfa-taqdirlar-bir-qol-bilan-ham-bahtli-yashayotgan-matonatli-ayol,2022-12-01 20:25:39.106601,"II guruh nogironi bo‘lgan Qudratxon opa Farg‘ona viloyati Bog‘dod tumani Do‘rmancha qishlog‘i Rahmonobod mahallasida yashaydi. 53 yoshli matonat sohibasi o‘tgan yili Jasorat medali bilan taqdirlandi.Qudratxon opa sopol buyumlarga naqsh chizadi. Tomorqasiga mevalar ekkan. Issiqxonada bodring, pomidor, qalampir yetishtiradi. Sigir boqadi.“Onam dunyoga kelganimda juda xursand bo‘lgan ekan. Yo‘rgak ichida onam avvaliga bir qo‘lim yo‘qligini payqamagan.Hech kim nogiron farzand katta qilmasin. Tug‘uruqxonada farzandingiz bir qo‘l bilan tug‘ildi, deyishganida onam stress holatga tushib qolgan ekan. Qarshiliklarga qaramay onam mendan voz kechmadi. Mendan keyin 3 nafar ukam tug‘ildi. Yaratganga shukr, ularning yetti muchasi sog‘.Onamni xafa qilgan kunlarim ham bo‘ldi. Nega ukamlarim sog‘lom, men qo‘lsiz tug‘ildim, deya. Onam bunga javoban barchasi Yaratganning inoyati ekani, har bir holatda hikmat borligini ko‘p bora takrorlar edi.1-sinfga chiqqanimda oilamiz boshiga musibat tushdi. Otam avtohalokatda halok bo‘ldi. 8-sinfni tamomlab, nogironlar hunar-texnika bilim yurtida buxgalteriya yo‘nalishida o‘qidim. O‘qishni tamomlab, Rishton tumani hokimligida ishladim. Turmushga chiqdim. Turmush o‘rtog‘imdan roziman. Nogironligimga qaramasdan mard bo‘lib men bilan oila qurganiga...Taqdirimdan nolimayman. Ko‘cha-ko‘yda hayotdan noliganlarni ko‘rib qolgudek bo‘lsam, ularga nasihat qilaman.2013 yilda mana shu 10 sotix yerni 10 million so‘mga sotib oldim. Avval bu yerlar qip-qizil dasht edi. Odamlar suvsiz tashlandiq joyda shunday mevalar pishadi deb o‘ylamagan edi. Yerini menga sotgan Umar tog‘a ham tomorqasini ko‘rib, bog‘-rog‘ bo‘lib yashnab ketganiga ishonmadi.Ayrim sabablarga ko‘ra turmush o‘rtog‘im bilan ajrashdik. Qo‘limda 5 o‘g‘il bilan qoldim. Bir qo‘lim bilan o‘tirgan uyimni qurdim. Hali u paytda bolalarim yosh go‘dak edi. Qiyin bo‘lsa-da, barini uddaladim. 4 yil shifersiz uyda yashadik. Yomg‘ir yog‘sa, hatto piyolalargacha terib qo‘yardim, chakki polni ho‘l qilmasin deb.Vaqt o‘tib tomimizga shifer ham qoqtirdik. 20 kun bo‘ldi. 11 million 200 ming so‘mga sigir bolasini sotdim. Halol topilgan pulga uyimga usta soldim. Endi esa uyimni ta’mirdan chiqaryapman.Uyimda har doim sigir bo‘lgan. Onam fermada ishlagani uchun ham qoramol boqishga bolalikdan qiziqaman. Uyda sigiringiz bo‘lsa, davlatning yog‘iga qarab qolmaysiz-da. Sariyog‘da ovqat yeysiz. Qaymoqda sho‘rva qilib ichasiz. Bolalarim uyqudan uyg‘ongunicha sigirni sog‘ib, qaymog‘ini dasturxonga qo‘yaman. Sariyog‘ sotib, puliga ro‘zg‘orga xarajat qilib kelaman. Ikki banka sariyog‘ sotib, 1 kg go‘sht va yana guruch mayda-chuyda ko‘tarib kelaman uyga.To‘g‘ri, dunyoda bir qo‘lli bo‘lish yomon. Davralarda borganda qiynalasiz. Hech kimdan kam bo‘lganim yo‘q. Ko‘cha-ko‘yda ayrim kimsalar xafa bo‘lib qolishimni o‘ylamay nogironligim haqida gapirib qolishsa, qo‘lim yo‘qligini o‘shanda his qilaman.  Yaratganga shukr, ovqatni bir qo‘l va bir oyoqda qilaman. Agar chap oyog‘im ishlamasa, men bu dunyoda yo‘q hisobman. Oyog‘im qo‘l o‘rnida ishlaydi. Chok tikaman. Oshga sabzi qirqaman. Manti tugaman, lag‘mon cho‘zaman.Birinchi farzandim tug‘ilganida, seskangancha vrachlarga yuzlanib, farzandimning qo‘li bormi, deya so‘radim. Bergan savolimdan shifokorlar yig‘lab yuborishgan. O‘g‘limning jajji qo‘llarini ushlab ko‘rib, hushimdan ketib qolibman. Qo‘lsiz tug‘ilganim bois har bir farzandim tug‘ilganida eng birinchi ularning qo‘li bor yoki yo‘qligini doyalardan so‘radim... Yaratgan farzandlarimning bariga qo‘l berdi...”– deydi Qudratxon Teshaboyeva.***Qudratxon opa ikki farzandini uyladi. Biri usta, yana biri harbiy. O‘g‘illaridan biri Koreyaning nufuzli oliygohlaridan biriga o‘qishga qabul qilingan. Matonatli ayolning endigi o‘y-xayoli o‘g‘lini chetga jo‘natishga ketadigan mablag‘ni yig‘ishda...Sarvar Ziyayev, Kun.uz muxbiri
Montaj ustasi – Jahongir Aliboyev."
https://kun.uz/uz/news/2022/08/19/saida-mirziyoyeva-ayollar-tadbirkorligini-qollab-quvvatlashga-chaqirdi,2022-12-01 20:25:40.572728,"Toshkentda Shanxay hamkorlik tashkilotining navbatdagi xotin-qizlar forumi bo‘lib o‘tdi. Forum doirasida ilk marta tadbirkor ayollar konferensiyasi o‘tkazildi. Respublika gender komissiyasi a’zosi Saida Mirziyoyeva konferensiyadagi nutqida ayollar tadbirkorligini qo‘llab-quvvatlashning ahamiyati haqida to‘xtaldi.“ShHT doirasida ayollar hamjamiyati shakllanib ulgurgan va unda nafaqat rejalar, yangi imkoniyatlar muhokama qilinadi, balki kelishuvlar doirasida erishilgan natijalar haqida ham ma’lumot almashiladi.Mintaqamiz ayollari uchun iqtisodiy mustaqillik farovon hayot eshiklarini ochibgina qolmay, oilaviy va maishiy zo‘ravonlikka qarshi kurashishga yordam beradi, kasbiy o‘sish va mustaqil rivojlanish, o‘zi va farzandlarining kelajagiga ishonch bilan qarash imkoniyatini beradi.Bugun men ayollar tadbirkorligi tilida, ayollar uchun imkoniyatlar tilida gaplashmoqchiman hamda ayollarning muammolariga yechim topilayotganini ko‘rishni istardim. Va bunda biz shaxsiy erkinlik va moliyaviy mustaqillik yo‘lini tanlagan minglab ayollar bilan hamfikrmiz”, – deya yozdi Mirziyoyeva ijtimoiy tarmoqlardagi sahifalarida."
https://kun.uz/uz/news/2022/08/19/ayrim-bolalarni-kasalligi-uchun-otalari-tashlab-ketadi-iztirob-iskanjasidagi-onalar-dardi,2022-12-01 20:25:42.055344," Bolam oqqon deyishga ham qo‘rqdim3 yoshli Sardorbek oqqondan aziyat chekyapti. Dehqonchilik orqasidan kun ko‘radigan namanganlik oila uchun bu kasalning dahshati ham yo‘qchilikda, ham jonidan aziz farzandining azoblarida sezilyapti.“Bu kunlar boshimizga tushadi deb o‘ylamagandim. O‘g‘limdan ayrilishdan qattiq qo‘rqdim. Bolamning kasalligini uydagilarga, otasiga aytolmay qiynaldim.Hozir hamma narsamizni sotib uni davolatyapmiz, tuzalishi uchun qo‘limizdan nima kelsa qilyapmiz”, - deydi bolaning onasi Hilola.Sardorbek Ro‘zimovga oid ma’lumotlar:              O‘zkard: 6262 5701 7843 6806 qarindoshi O‘tkir Esonboyev nomidaHumo: 9860 6004 3600 1595 onasi Hilola Yodgorova nomidaManzil: Namangan viloyati, Chust tumani, “G‘ova” QFY.Ayrim bolalarni kasal bo‘lgani uchun otalari tashlab ham ketishadi...Uch farzand o‘stirayotgan bu oilaning bir o‘g‘li bir yildan beri oqqondan davolanadi. Toshkentda ijarada turib davolanish uchun imkon yo‘qligidan oila bekasi Dilbar opa bemor o‘g‘li bilan viloyatdan qatnab muolaja olishga majbur bo‘lishmoqda.“Turmush o‘rtog‘im oddiy ishchi, 2 mln so‘m oylik oladi. Bolamdan xavotir olib tinimsiz telefon qiladi, imkon qadar dori-darmonlarni yetkazishga harakat qiladi. Shunisiga ham shukur qilaman, chunki kasalxonada yotgan ba’zi kasal bolalarning otalari tashlab ketganini ham ko‘rdim”, - yelkasidagi yukni bo‘lishayotgan turmush o‘rtog‘ini alqaydi ayol. Bu yerga qatnash, davolanish uchun uyidagi sigir-buzog‘ini sotib xarjlayotganini aytadi.Javohir Aliqulovga oid ma’lumotlar:O‘zkard: 8600 0609 8746 4865 onasi Dilbar Qarshiyeva nomidaManzil: Sirdaryo viloyati, Sayhunobod tumani, Nurli yo‘l mahallasi, Niyozboshi ko‘chasi 21 uy.Ikki o‘g‘lim bor – ikkisi ham nogironFirdavs til o‘rganishga, turizm sohasida o‘z o‘rnini topishga intilayotgan paytda ahvoli og‘irlashgan. Bir farzandi bemorlikni boshdan kechirayotgan onasi uchun bu ikkinchi sinov edi.“Ikki farzandim nogiron. Kenja o‘g‘limning oyog‘ida suyak chirishi tufayli uch marta murakkab operatsiyani o‘tkazdi. Hozir yana ikkita operatsiyasi bo‘lishi kerak edi, lekin hammamiz akasi bilan ovora bo‘lib qoldik.Bir farzandni 17 yoshga kiritib, keyin tuproqqa berib qo‘yishni o‘ylashdan qo‘rqinchli narsa yo‘q. Bolam sog‘ayishi uchun kurashyapman”, - kuyinadi bemorning onasi.Firdavs Hamdamovga oid ma’lumotlar:Humo: 9860 1901 1087 1133 onasi Nilufar Ahmadaliyeva nomidaManzil: Qashqadaryo viloyati, Qarshi tumani, Navbahor mahallasi 27 uy.Bu kasalga chalingan hamma bolalarga shifo so‘rayman, o‘zimgayam...“Bu xabarni eshitganda ustimdan muzday suv to‘kilganday bo‘ldi. O‘zim gepatitdan muntazam davolanib kelardim, bu kasal ham bor ekan.Shunday og‘irlashgan holatlari bo‘ldiki, jonlantirish bo‘limlarida 20 kunlab yotishiga to‘g‘ri keldi”, - o‘g‘lining sog‘ligidan tashvishlanadi ona.Shohjahon maktabda a’lo baholarga o‘qigan, lider o‘quvchilardan biri bo‘lgan. U maktabini, do‘stlarini sog‘inganini aytar ekan, ko‘zyoshlarini tiya olmaydi. O‘ziga va o‘zi kabi xasta bolalarga shifo tilayotganini aytadi.Shohjahon Abdulqosimovga oid ma’lumotlar:O‘zkard: 8600 0423 2589 5638 buvisi Zuhra Ortiqova nomidaHumo: 9860 0301 2761 1272 qarindoshi Tonmurod Mamasiddiqov nomidaManzil: Namangan viloyati, Chortoq tumani, “Bog‘iston” MFY, 10 uy.Olis qishloqlardan kelgan oddiy oilalarning a’zolari yaxshilarning madadiga muhtoj. Bu bolalarning sog‘ayib el qatori yashashlari, boshqa bolalar kabi o‘ynab-kulishlariga sababchi bo‘laylik!Gulmira Toshniyozova tayyorladi.Tasvirchi Abdusalim Abduvohidov."
https://kun.uz/uz/news/2022/08/18/hunarmand-eksportchilar-andijondagi-yigchilar-mahallasi,2022-12-01 20:25:43.476322,"Tol va terak daraxti yog‘ochlaridan tayyorlanadigan mahsulotlar vodiy viloyatlariga tarqatiladi. Bundan tashqari, qo‘shni Qirg‘izistonga davlatiga eksport qilish ham yo‘lga qo‘yilgan.Asosan xontaxta oyoqlari, beshik tutqichlari ishlab chiqariladi.“Biz oilamiz va mahalladagi yigitlar bilan birgalikda mana bunday hunarmandchilik bilan shug‘ullanib kelyapmiz. Bu hunarmandchilikning mavsumi – yil o‘n ikki oy. Buyurtmaga qarab mahsulotlarni chiqarib beramiz.Bugungi kunda mahallamizdagi, atrofimizdagi yoshlarni, yoshi katta insonlarni ish bilan ta’minlab, daromad olishga harakat qilyapmiz. O‘rtacha oylik daromad 15 milliongacha bo‘ladi. Agar yaxshi ishlaydigan ishchi bo‘lsa, bir kunda 200 ming so‘mgacha tushirishi mumkin.Biz asosan yog‘och mahsulotlarini aholidan olamiz. Ularni shilib, tayyorlab, quritib, sexga olib kelib ishlatamiz”, – deydi hunarmand Muhammadjon Haydarov.Bir kunda o‘rtacha 300 ta mahsulot ishlab chiqariladi. Hozirda mahallada ishsiz odamning o‘zi yo‘q. Deyarli hamma shu hunar bilan band.Hunarmandlar kelajakda mahsulotlari sonini ko‘paytirish va ularni boshqa davlatlarga eksport qilishni reja qilishmoqda.Abduvali Qurbonov,
Kun.uz muxbiri
Tasvirchi va montaj ustasi – Azizbek Ismoilov."
https://kun.uz/uz/news/2022/08/18/toshkent-xalqaro-va-mahalliy-aeroportlari-ortasida-avtobus-qatnovi-yolga-qoyildi,2022-12-01 20:25:44.914311,"Bu haqda xabar bergan Uzbekistan Airpors matbuot xizmati ayni masalada yo‘lovchilardan ko‘plab murojaatlar tushganini qayd etgan.“Yo‘lovchilar ayrim hollarda terminallarda adashtirib noto‘g‘ri terminalga kelishadi. Shahardagi terminallar orasidagi masofa taxminan 4 km. Tezkor usul – taksidan foydalanish, ammo taksi narxi har doim ham barcha toifadagi fuqarolar uchun maqbul emas”, – deyiladi xabarda.Ma’lum qilinishicha, terminallararo avtobus har soatda, jadvalga muvofiq harakatlanadi.Avtobus xalqaro aviaqatnovlar terminalida jo‘nab ketish zali yonidagi to‘xtash joyida, avtobuslar uchun ajratilgan yo‘lak bo‘ylab harakatlanadi. Mahalliy terminalda esa kirish eshigi yonigacha boradi.Avtobus xizmatlaridan hamma barcha xohlovchilar mutlaqo bepul foydalanishi mumkin, deyiladi rasmiy relizda."
https://kun.uz/uz/news/2022/08/18/fargonada-qassob-aka-ukani-pichoqladi,2022-12-01 20:25:46.369064,"Farg‘ona viloyati IIB Bog‘dod tumanida ikki kishining pichoqlangani aytilgan xabarlarga rasmiy munosabat bildirdi.Ma’lum qilinishicha, joriy yilning 17 avgust kuni fuqaro X.A.o‘ziga tegishli Bag‘dod tumani “Mirzabod” MFY hududida joylashgan go‘sht do‘koni oldida fuqarolar A.T. va Sh.T. bilan o‘zaro gap talashib, janjallashib ketgan.Janjal davomida X.A. fuqarolar A.T. va Sh.T.larga go‘sht do‘konidan olgan pichoq bilan tan jarohati yetkazgan. Tuman tibbiyot bo‘limining dastlabki ma’lumotiga ko‘ra, Sh.T.ga yetkazilgan og‘ir tan jarohati oqibatida u tibbiyot bo‘limida vafot etgan. Fuqaro A.T. esa yengil tan jarohati olib, shifoxonada davolanmoqda.Hozirda mazkur holat yuzasidan Bag‘dod tumani IIB huzuridagi tergov bo‘linmasi tomonidan Jinoyat kodeksining 104-moddasi 3-qismi «d» bandi bilan jinoyat ishi qo‘zg‘atilib, tergov harakatlari olib borilmoqda. Gumondor shaxs ushlangan."
https://kun.uz/uz/news/2022/08/18/sirdaryoda-yolovchi-62-yoshli-haydovchini-arqon-bilan-bogib-oldirdi,2022-12-01 20:25:47.758819,"Ma’lum qilinishicha, Boyovut tumanida tug‘ilgan 32 yoshli shaxs Guliston shahrida joylashgan avtobekatda Guliston—Do‘stlik yo‘nalishi bo‘yicha yo‘lovchi kutib turgan 62 yoshli haydovchi bilan 140 ming so‘m evaziga Jizzax viloyatining Zomin tumaniga eltib qo‘yishini kelishgan.Mashina Xovos shaharchasiga yetganida, yo‘lovchi haydovchiga oila a’zolarini ham olish kerakligini aytgan. Haydovchi yo‘nalishni o‘zgartirib, dastlab Boyovut tumani markaziga, shundan so‘ng Guliston tumani Yulduz mahallasiga, yo‘lovchining uyiga kelgan.Yo‘lovchi shu yerda yo‘lkira haqini bermaslik maqsadida haydovchi bilan tortishib qolgan va haydovchini urgan. So‘ng bo‘ynidan arqon bilan bo‘g‘ib, qasddan o‘ldirgan.Jinoyat ishi hujjatlariga ko‘ra, ayblanuvchi probatsiya guruhida ro‘yxatda turib, jazoni o‘tashdan qasddan bo‘yin tovlab yurgan.Qayd etilishicha, mazkur holat yuzasidan Jinoyat kodeksining tegishli moddalari bilan jinoyat ishi qo‘zg‘atilib, Sirdaryo viloyati prokuraturasi tergov bo‘limi tomonidan tergov harakatlari olib borilmoqda.Avvalroq Jizzax viloyatida yashovchi ikki o‘smir Spark haydovchisini bo‘g‘ib o‘ldirib, mashinani yoqib yuborgandi."
https://kun.uz/uz/news/2022/08/17/8-kishi-olgan-ythning-mudhish-tafsilotlari-qonli-yol-shoshilinch-tamirlandi,2022-12-01 20:25:49.281293,"Bir muddat avval Qashqadaryoda sodir bo‘lgan YTH oqibatida sakkiz kishi yonib ketgani haqida xabar bergan edik. Kun.uz muxbiri voqea joyidan reportaj tayyorladi.Hodisa 15 avgust kechasi A-380 yo‘lining Muborak tumanidan o‘tuvchi qismida sodir bo‘lgan. Ijodiy jamoa 16 avgust soat 15:00 da voqea joyiga yetib borganida, ikki mashina qoldiqlari butunlay tozalab olingan ekan.Jabrlanganlar va vafot etganlar haqida rasmiylardan aniq ma’lumot olishning imkoniyati bo‘lmadi. Biroq marhumlarning yaqinlari, voqeaga guvoh bo‘lganlar va shifoxonalardan olingan umumiy ma’lumotlarga ko‘ra, hodisa oqibatida jami 8 kishi halok bo‘lgani ma’lum.Gentra egasi Qamashi tumanidan bo‘lib, harbiy xizmatchi ekani aytilmoqda. Mashinada u turmush o‘rtog‘i va to‘rt nafar voyaga yetmagan farzandi bilan (jami 6 kishi) qaytayotgan bo‘lgan. Voqea oqibatida oilaning biror vakili tirik qolmagan.Ikkinchi mashinada Muborak tumanidan bo‘lgan abituriyent qiz imtihon topshirib, onasi bilan uyga qaytayotgan bo‘lgan. Mashinalar to‘qnashgan paytda u tashqariga otilib ketgan va tirik qolgan. Qizning onasi va Spark haydovchisi yonayotgan mashina ichida qolib, halok bo‘lgan.Qiz ayni vaqtda viloyat bolalar shifoxonasiga olib kelingan. Travmatolog-ortoped Sherali Shodmonov qizning holati hozircha og‘ir ekanini ma’lum qildi. Uning aytishicha, qiz orqa miya lat yeyishi, boshga qon quyulishi hamda o‘ng son suyagida maydalanib sinish holati bilan shifokorlar nazoratiga olingan. Shifokorga ko‘ra, qizning umumiy ahvoli og‘ir bo‘lsa-da, hushi joyida.Ma’lumot o‘rnida aytish mumkinki, ushbu magistral yo‘l transport harakati uchun yetarli darajada keng. Yo‘lning Koson tumanidan Muborak tumanigacha bo‘lgan qismida bir vaqtning o‘zida to‘rtta mashina yonma-yon harakatlana oladi. Biroq yo‘lning aksariyat qismida o‘ydim-chuqurlik hosil bo‘lgan, asfaltning bo‘rtib chiqqan (“garmoshka”) joylari ko‘p.Biz shu yo‘nalishda muntazam qatnab yurgan haydovchilarni suhbatga tortganimizda ular ham aynan yo‘ldagi “garmoshka”dan aziyat chekishini aytishdi. Ayrim holatlarda chuqurga tushmaslik yoki bo‘rtib chiqqan asfaltga mashina tagini urib olmaslik uchun yo‘lning qarama-qarshi tomoniga o‘tib ketishga majbur bo‘lishlarini yashirmadi.Qatnov jarayonida o‘zimiz ham bunday holatlarga bir necha marta guvoh bo‘ldik.Yana bir holat. Aynan Gentra va Spark to‘qnashgan joyda ham qariyb 20 metrlar asfalt bo‘rtib chiqqani va yo‘l yaroqsiz holatga kelib qolganiga guvoh bo‘ldik. Buni qarangki, biz o‘sha joyga yetib borishimizdan bir muddat avval mashinalar to‘qnashgan joyga asfalt yotqizilibdi va yo‘l yamalgani ma’lum bo‘ldi.Bugun, 17 avgust kuni Qashqadaryo viloyati IIB axborot xizmati qo‘shimcha axborot berdi: unda YTHni Gentra haydovchisi sodir etgani aytiladi. Shuningdek, 8 kishi vafot etgani tasdiqlangan.Hodisa yuzasidan viloyat IIB tergov bo‘limi tomonidan Jinoyat kodeksining 266-moddasi (Transport vositalari harakati yoki ulardan foydalanish xavfsizligi qoidalarini buzish) 3-qismi “a” bandi bilan jinoyat ishi qo‘zg‘atilgan.Isomiddin Po‘latov,
Kun.uz muxbiri.
Tasvirchi va montaj ustasi: Faxriddin Hotamov."
https://kun.uz/uz/news/2022/08/17/klinikada-janjal-kotargan-opa-singillar-ustidan-hukm-oqildi,2022-12-01 20:25:50.712172,"Jinoyat ishlari bo‘yicha Yunusobod tuman sudida, bezorilik jinoyatini sodir qilishda ayblangan, 1992 va 1996 yillarda tug‘ilgan ikki ayol va 1995 yilda tug‘ilgan erkakka (muqaddam o‘g‘rilik jinoyatini sodir qilib sudlangan) nisbatan jinoyat ishi ko‘rib chiqildi.Bu haqda Kun.uz'ga Toshkent shahar sudi matbuot kotibi Sadoqat Allaberganova ma’lumot berdi.Uch nafar sudlanuvchi 2022 yil 21 fevral kuni bir guruh bo‘lib, jamiyatda yurish-turish qoidalarini qasddan mensimasdan, Toshkent shahar, Yunusobod tumani, Markaz-4 dahasi, A.Qodiriy ko‘chasidagi avtobus bekati oldida bir fuqaroni hech bir sababsiz urib, tan jarohati yetkazishgan.Bundan tashqari, cudlanuvchi ayollar 2022 yil 4 may kuni soat 22:30 larda Yunusobod tumani, Markaz-6 dahasida joylashgan “LOR+” nomli klinikada jamiyatda yurish-turish qoidalarini qasddan mensimasdan, ushbu klinikadagi boshqa fuqarolarning tinchligini buzishadi. Bir fuqaro bilan shifokor ko‘rigiga navbat talashib, o‘taketgan behayolik bilan fuqaroni kurakda turmaydigan so‘zlar bilan haqorat qilishadi. Stol ustida turgan kishining sog‘ligi uchun amalda shikast yetkazishi mumkin bo‘lgan mikroqaychini qo‘llab, fuqaroni urib tan jarohati yetkazayotgan vaqtda ularning bezorilik harakatlari oldini olish chorasini ko‘rmoqchi bo‘lgan ikki shifokorga qarshilik ko‘rsatishib, fuqaroni urib, unga tan jarohati yetkazishgan.Ekspertiza xulosasiga ko‘ra, fuqaroning tanasida bosh tepa sohasi, ko‘krak qafasi va chap yelka sohalari yumshoq to‘qimalari lat yeyishi jarohatlari bo‘lib, ushbu jarohatlar og‘irlik darajasiga ko‘ra, sog‘liqni qisqa muddatga buzilishiga olib kelmagan yengil tan jarohatligi aniqlangan.Sud hukmiga ko‘ra, sudlanuvchi ayollar JK 277-moddasi 3-qismining “a, g” bandlarida nazarda tutilgan jinoyatni sodir qilganlikda aybdor deb topildi va ularga nisbatan 4 yil muddatga ozodlikni cheklash jazosi tayinlandi.Sudlanuvchi erkak esa JK 277-moddasi 2-qismining “b” bandida nazarda tutilgan jinoyatni sodir qilganlikda aybdor deb topildi va unga nisbatan 2 yil muddatga ozodlikni cheklash jazosi tayinlandi."
https://kun.uz/uz/news/2022/08/17/qonun-kuchga-kirgach-ozbekistondagi-barcha-reklamalar-davlat-tilida-bolishi-shart-ilhom-abdullayev,2022-12-01 20:25:52.173966,"Qonunchilik palatasining Innovatsion rivojlanish, axborot siyosati va axborot texnologiyalari masalalari qo‘mitasi raisi Ilhom Abdullayev reklamaning davlat tilida berilishi shartligi ko‘rsatilgan “Reklama to‘g‘risida”gi qonunning yangi tahriri bo‘yicha fikr bildirdi.“So‘nggi paytlarda reklama axborotining tili masalasida turli xil munozaralar paydo bo‘lmoqda. Shu sababli men ham ushbu masalada o‘z fikr va mulohazalarimni bildirishimga to‘g‘ri keldi.Birinchi navbatda shahar axborot muhiti milliy axborot makonining ajralmas qismi ekanligini anglab olish lozim. Bir davlatdan ikkinchi davlatga sayohat qilayotgan har bir inson buni osongina anglashi mumkin. Yevropa shaharlari reklamasining landshafti Osiyo shaharlarinikidan tubdan farq qiladi. Ushbu farq har bir elementda aks etadi – reklama joyi konstruksiyalarida, texnik jihozlarida va albatta asosiy attribut hisoblanmish reklama axborotini yetkazishning tilida”, – deya yozgan deputat.U o‘z maqolasida qonunning 6-moddasini keltirib o‘tgan:6-modda. Reklamaning tiliO‘zbekiston hududida reklama O‘zbekiston Respublikasining davlat tilida tarqatiladi.Reklama mazmunining tarjimasi quyidagi talablarga rioya etgan holda boshqa tillarda takror berilishi mumkin:Ushbu modda birinchi va ikkinchi qismlarining amal qilishi:Belgilangan tartibda ro‘yxatga olingan tovar belgilari (xizmat ko‘rsatish belgilari), bosma usulda terilgan bo‘g‘inli belgilar (logotiplar) asli qaysi tilda bo‘lsa, shu tilda keltirilishi mumkin.“O‘ylaymanki, mazkur moddada hamma narsa oddiy va tushunarli qilib yozilgan.Qonunning qabul qilinishi bilan mamlakatimizdagi barcha reklamalar, shu jumladan tashqi reklama davlat tilida taqdim etilishi shart. Biroq, ushbu norma reklama beruvchilarga bunday reklama axborotlarining tarjimalarini va taqdimotlarini boshqa tillarda e’lon qilishlariga taqiq qo‘ymaydi. Shu jumladan rus tiliga ham”, – deydi Ilhom Abdullayev.Qonun 8 sentabrdan e’tiboran kuchga kiradi.“Hamma jim va harakatsiz” – reklamalar davlat tilida bo‘lishini ko‘zda tutuvchi qonunning targ‘iboti sezilmayotgani e’tirozga sabab bo‘lyapti"
https://kun.uz/uz/news/2022/08/17/qashqadaryolik-erkak-nega-oziga-ot-qoydi,2022-12-01 20:25:53.718941,"Qarshi shahrida terini qayta ishlash korxonasidan chiqayotgan noxush hid sabab korxona yaqinida yashovchi erkak o‘ziga o‘t qo‘ydi. Kun.uz muxbiri voqeaga sabab bo‘lgan omillar va erkakning hozirgi holatini bilish maqsadida Qashqadaryo viloyatida bo‘ldi.Alisher Rahmonov Respublika shoshilinch tibbiy yordam ilmiy markazi viloyat filialiga olib kelingan, ayni vaqtda shifoxonaning jonlantirish bo‘limida.U biz bilan suhbatda to o‘ziga o‘t qo‘yguncha bo‘lgan jarayonda korxona faoliyatidan noroziligini bildirib, ko‘plab tashkilotlarga murojaat qilgani, biroq natija bo‘lmaganini aytdi.Rahmonovning aytishicha, u «Qarshi Leather» MChJ rahbarlari bilan bir necha marotaba suhbatlashishga harakat qilgan, biroq unga qo‘pol muomala qilishgan. Vaziyatni o‘rganish uchun kelgan mas’ul tashkilotlarni ham ko‘pincha eshikdan kirgizishmagan. Masala shu darajaga borib yetganki, arz va shikoyatlari sabab korxona rahbari Rahmonovni qamatib yuborish bilan bosim o‘tkazganini aytmoqda.Alisher Rahmonov garchi tirik qolgan bo‘lsa-da, o‘ziga o‘t qo‘yganidan afsusda ekanini bildirdi. Uch nafar yosh bolasi borligi, ularning holati, dori-darmonlar va shifoxonadan chiqqandan so‘ng ham bir umrga og‘ir asoratlar saqlanib qolishidan xavotirda ekanini ma’lum qildi.Bemorning turmush o‘rtog‘i Manzura Rahmonova ham o‘sha kuni uning yonida bo‘lgan. Ayol erining o‘ziga o‘t qo‘yish niyati borligidan bexabar bo‘lganini bildirdi.Rahmonova ham erining gaplarini tasdiqlab, noxush hid sababli uylariga mehmon kelmasligi, farzandlarida allergik kasallik borligi va tarqalayotgan qo‘lansa hid ularning sog‘lig‘iga salbiy ta’sir qilayotganini aytdi.Navbatchi shifokor Mirjahon Qambarov bemorning tanasi 45-50 foizga kuyganini ma’lum qildi. Uning aytishicha, Rahmonov 15 avgust kuni olib kelingan vaqtda ahvoli o‘ta og‘ir bo‘lgan. Muolajalar bemorga qanday ta’sir qilishiga qarab, o‘rtacha 7-10 kun davomida u jonlantirish bo‘limida qoladi.Rahmonov bilan bog‘liq holat ijtimoiy tarmoqlarda tarqalgach, viloyat Ekologiya boshqarmasi munosabat bildirdi. Unga ko‘ra, aholi noroziligiga sabab bo‘layotgan “Qarshi Leather” MChJ avvaldan ekologik talablarni buzib kelgan.Bundan bir yil avval bu korxona faoliyati vaqtincha to‘xtatilgani ham xabar qilingandi. O‘shanda aholi vakillari agar atrof-muhitga qo‘lansa hid chiqmasa, korxonaning faoliyat yuritishiga qarshi emasligini bildirgan. Shundan so‘ng korxonadan chiqayotgan ishlab chiqarish oqova suvlari tashlanadigan kollektor mas’ullar tomonidan ko‘zdan kechirilgan. O‘rganishda holat yaxshi emasligi aniqlanib, aholining yashash tarziga, atrof-muhitga salbiy ta’siri borligi sababli vaqtincha MChJ tomonidan 17 kilometr masofadagi kanalizatsiya quvuri o‘tkazilguncha korxona faoliyati to‘xtatilgan.So‘nggi voqealar shuni ko‘rsatmoqdaki, korxona faoliyati bilan bog‘liq muammolar o‘tgan vaqt davomida bartaraf etilmagan va yon-atrofga tarqalayotgan qo‘lansa hid hozirga qadar aholini bezovta qilmoqda.Qashqadaryo viloyati Ekoboshqarmasi bu korxona faoliyati vakolatli idoralar ishtirokida tezkor o‘rganilishi va qo‘shimcha ma’lumot berilishini ma’lum qilgan.Isomiddin Po‘latov,
Kun.uz muxbiri
Tasvirchi va montaj ustasi: Faxriddin Hotamov"
https://kun.uz/uz/news/2022/08/17/jizzaxda-xolasi-tomonidan-kaltaklangan-3-yoshli-qizcha-vafot-etdi,2022-12-01 20:25:55.154008,"Ijtimoiy tarmoqlarda Turkiya ishlash uchun ketgan ayolning 3 yoshli qizi o‘z opasi tomonidan kaltaklangani, oqibatda qizcha vafot etgani haqida xabarlar tarqaldi. Bosh prokuratura matbuot kotibi Hayot Shamsutdinovning Kun.uz'ga ma’lum qilishicha, fojia Jizzax viloyati Paxtakor tumanida 13 avgust kuni sodir bo‘lgan.Paxtakor tumaning Toshkent mahallasida yashovchi fuqaro D.Yu. tegishli hujjatlarsiz 2020 yilda o‘z qaramog‘iga topshirilgan qarindoshi A.Q ning farzandi Sh.Q ga qasddan og‘ir tan jarohati yetkazgan. Natijada 2019 yilda tug‘ilgan voyaga yetmagan Sh.Q o‘ziga kelmasdan, 13 avgust kuni shifoxonada vafot etgan.Ayni vaqtda D.Yu.ga nisbatan Jinoyat kodeksining 104-moddasi tegishli qismi bilan jinoyat ishi qo‘zg‘atilib, sud ajrimiga ko‘ra qamoqqa olish tarzidagi ehtiyot chorasi qo‘llanilgan.«Jinoyat ishlari bo‘yicha viloyat prokuraturasi tomonidan dastlabki tergov harakatlari olib borilmoqda, tergovning borishi ustidan viloyat prokurori tomonidan alohida nazorat o‘rnatilgan», - deyiladi Bosh prokuratura tomonidan taqdim qilingan ma’lumotda."
https://kun.uz/uz/news/2022/08/17/ozimning-dardim-mayli-singlimning-azoblariga-chidolmayman-bir-oilada-ikki-bemor,2022-12-01 20:25:56.607930,"“O‘zim oddiy quruvchiman. Topganim ro‘zg‘orga arang yetadi, operatsiya to‘lovi tugul dori darmonlariga ham yetkaza olmayman. Hech kimning bolasi kasal bo‘lmasin ekan” – deydi ota iztirob bilan.“Farzandlarimsiz hayotimni tasavvur qila olmayman. Bir emas, ikkisi og‘ir kasallikka chalinsa qiyin bo‘larkan. Qizim Zulfiya 14 yoshda, tengdoshlaridan orqada qolib ketdi, maktabga bormaydi. O‘g‘lim O‘rol 26 yoshda, uylangan, farzandi ham bor. Ikkoviyam doimiy gemodializ bilan jon saqlab turishibdi. Biriga dadasi, biriga ammasi donor bo‘lishga tayyor. Men jonimni ham berardim, lekin buyragim bularga to‘g‘ri kelmadi. Bolalarim chekayotgan azoblarni ko‘rib hech joyga sig‘may ketaman. Qo‘li kaltalik qursin” – yig‘laydi onaizor.Bemor O‘rol Abdurahmonovning ko‘z yoshlari esa har qanday insonning qalbini titratadi:“Allohning sinovi ekan bu. Men tengilar ishlab, ota-onasining xizmatini qilib yuribdi. Men esa kasalligim bilan ularga tashvish bo‘lyapman. O‘zimning og‘riqlarim mayli edi, singlimning azoblanganiga chiday olmayman. Bechora kechalari uxlolmay o‘tirib chiqadi. Jon jigaringning qiynalgani oldida o‘zingning muammong ham ko‘rinmay qolarkan” – deydi aka.Azizlar! Bu oilaning boshiga tushgan sinov juda murakkabligi tufayli yurtdoshlarimizdan yordam kutishmoqda. Ko‘pning ko‘magi bilan ular darddan forig‘ bo‘lishlari va butun umr duo qilib o‘tishlari mumkin. Zarur ma’lumotlar:O‘zKard, O‘rol Abdurahmonov: 8600 0610 2590 6420Humo, onasi Zulfiya Abdurahmonova: 9860 0825 4814 5703 Oila manzili: Surxondaryo viloyati, Angor tumani, Madaniyat mahallasi, Qo‘rg‘on ko‘chasi 66-uy."
https://kun.uz/uz/news/2022/08/16/jizzaxda-sodir-bolgan-ythda-ikki-kishi-vafot-etdi,2022-12-01 20:25:58.150851,"Jizzax viloyati IIB axborot xizmatining xabar berishicha, 2022 yil 8 avgust kuni soat 02:30 larda M-39 Almati-Toshkent-Termiz xalqaro avtomobil yo‘lining Sharof Rashidov tumani Yoyilma mahallasi hududidan o‘tgan 971-kilometrida odamlar o‘limi bilan bog‘liq yo‘l-transport hodisasi sodir bo‘lgan.Zarbdor tumanida yashovchi, 1999 yilda tug‘ilgan fuqaro Optra rusumli mashinani Toshkent yo‘nalishi bo‘yicha boshqarib ketayotganda mashina shinasi havoni qo‘yib yuborgan. Shundan so‘ng haydovchi boshqaruvni yo‘qotib, mashina yo‘l chetiga chiqib ketgan.Hodisa oqibatida mashina salonida bo‘lgan ikki nafar fuqaro og‘ir tan jarohatlari olib, ulardan biri voqea joyida, yana biri esa shifoxonada vafot etgan. Mashinada bo‘lgan yana bir fuqaro og‘ir tan jarohatlari bilan shifoxonaning jonlantirish bo‘limiga yotqizilgan.Qayd etilishicha, hodisa yuzasidan jinoyat ishi qo‘zg‘atilgan.Avvalroq, Jizzax viloyati Forish tumanida sodir bo‘lgan YTHda 4 kishi halok bo‘lgandi."
https://kun.uz/uz/news/2022/08/16/qovun-tarvuzdan-zaharlanmaslik-uchun-nima-qilish-kerak-mutaxassis-tavsiyalari,2022-12-01 20:25:59.617140,"O‘zbekistonda tarvuzdan zaharlanish o‘limga olib keladigan holatlar juda kam, deydi Sarimsoqov.— Namanganda 2 kishining tarvuzdan zaharlanib vafot etgani ma’lum qilindi. Shu hodisaga munosabatingiz qanday?— Avvalo Namangandagi 60 yoshdan oshgan kishilarning tarvuzdan zaharlangani to‘liq o‘z tasdig‘ini topmadi. Bunday deyishimga asos bor. Chunki poliz mahsulotlaridan zaharlanish yuz bersa, bu faqat 1-2 kishida kuzatilmaydi. Zaharli deb taxmin qilinayotgan tarvuzlar bir dalada ko‘plab yetishtiriladi. Va u tarvuzni sotib olganlar soni ham ko‘p bo‘lib, zaharlanish ham ko‘p bo‘lgan bo‘lardi.Bu bilan yetishtirilayotgan poliz mahsulotlari va sabzavotlarda mineral o‘g‘itlar yoki zaharli moddalar me’yorida ishlatiladi demoqchi emasman. Namangandagi holat bo‘yicha sud-tibbiy ekspertiza xulosasini olgandan keyin zaharlanish yoki zaharlanish emasligi aniq bo‘ladi.— Pishiqchilik mavsumida O‘zbekistonda aynan tarvuz yoki qovundan zaharlanish qanchalik tez uchraydi?— Bugungi kungacha tarvuz yoki qovundan zaharlanganman, deb shifoxonaga tushgan bemorlarning qonida mikrobirikmalar me’yordagi holatdan ortiq ekani, aynan poliz ekinidan zaharlanish tashxisi qo‘yilgani juda kam uchraydi.Bevosita tarvuzdan zaharlanganman degan odamlar boshqa biror mahsulotdan ham zaharlangan bo‘lishi mumkin. Chunki tarvuz va qovunda ham uglevodlar bo‘ladi. Infeksiya tushgan mahsulot qovun yoki tarvuz bilan qo‘shib yeyilsa, o‘sha uglevodlar oshqozon ichak tarkibida infeksiyaning ko‘payishiga sabab bo‘ladi.— Qanday holatda iste’mol qilingan ho‘l mevalar zaharlanishga olib keladi?— Dehqon yetishtirgan mahsulotini daladan olib keladi. Keyin uni oraliq sotuvchi olib, ko‘tara savdochiga olib boradi, ko‘tara savdochi uni bozorga olib keladi. Bozordan yana savdo maskanlariga tarqatiladi. Ana shu jarayonlarda ifloslanish holatlari ko‘p bo‘ladi. Agar shu ifloslanishlar poliz ekini kesilganda ichiga tushsa, bu ham zaharlanishga olib keladi. Chunki qand miqdori yuqori bo‘lgan mahsulotlarning ichki qismida suyuqligi bo‘lgani turli mikroblarning ko‘payishiga asos bo‘ladi.Bundan tashqari, tarvuz mahsulotini iste’mol qilgandan keyin ustidan toza bo‘lmagan suv ichilsa, bular hammasi birgalikda zaharlanishga olib kelishi mumkin. Havo haroratining keskin ko‘tarilishi va oquvchi suvlarning harorati 16-18 darajadan yuqori bo‘lganda shu suvlardagi mikroorganizmlar ham keskin ko‘paya boshlaydi. Va buning natijasida ana shu narsalar bilan ifloslanish holatlari ham qayd etiladi.— Poliz ekinlarini xarid qilishda nimalarga e’tibor qaratish kerak?— Tupida turgan qovun yoki tarvuzda antibakterial xususiyat bo‘ladi. U o‘zidagi bu xususiyatni uzilgandan keyin 3-5 soatgacha saqlab turadi. Poliz mahsuloti uzilganiga ancha bo‘lmagan, so‘limagan, tirishmagan, yorilmagan, ifloslanmagan bo‘lishi kerak. Uning qanaqa ahvoldaligiga yaxshilab e’tibor berish kerak.— Qovun-tarvuzlarni qancha muddat saqlash mumkin?— Kesilgandan keyin, iste’mol qilib bo‘lingach, sovitkichda saqlash tavsiya etiladi. Sovitkichda ham mahsulotni 2-3 soatdan ortiq saqlash maqsadga muvofiq emas.— Yoz mavsumida ho‘l meva mahsulotlaridan zaharlanishlarning asosiy sabablari nimalar?— Yuqumli kasalliklar iflos qo‘llar kasalligi ham deyiladi. Ovqatlanishdan oldin qo‘llar va idish tovoqlar toza yuvilsa, kasalliklar kamayadi. Havo haroratining keskin ko‘tarilib ketishi, hasharotlar ko‘payishi, chiqindilar tashlanadigan joylarning ozoda turmasligi, qo‘lni kam yuvish, mahsulotni saqlash sharoiti, sifatiga e’tibor bermaslik zaharlanishga olib kelishi muqarrar.Ayniqsa bolalarga beriladigan sutli mahsulotlarni tayyorlangan zahoti iste’mol qilib, uning qolganini salqamasdan to‘kib tashlagan ma’qul.— Qovun-tarvuz tarkibida kimyoviy moddalarning ko‘pligi iste’molchini zaharlaydimi?— Mahsulot pishib yetilishidan 30 kun oldin unga kimyoviy preparatlar berilishi mumkin emas. Vaholanki, bugungi kunda terilishiga 1 hafta qolganda ham kimyoviy moddalar ishlatiladi. Agar bemor xastalanganidan keyin bevosita uning qonida mikrobirikmalar yuqori bo‘lsa yoki kimyoviy moddalar topilgan bo‘lsa, shu moddadan zaharlanish deb tashxis qo‘yiladi. Masalan, nitratlar tarvuzda 60 mg/kg, qovunda 90 mg/kg bo‘lishi me’yor hisoblanadi.Bugungi kundagi amaliyotda poliz ekinlaridagi kimyoviy moddalarning me’yordan keskin farq qilishi juda kam holatlarda uchraydi. Me’yorda bo‘lganda odamga salbiy ta’siri kuzatilmaydi. Ko‘p holatlarda bemor bo‘lganlarning yegan poliz mahsulotlari tekshirilganda ular me’yordan ortiq chiqmaydi. Ko‘pincha ikkilamchi ifloslanish hisobiga zaharlanish kuzatiladi.— Ho‘l meva-sabzavotdan zaharlanish belgilari qanday?— Bugungi kundagi yuqumli kasalliklar shifoxonalariga kelayotgan aksariyat holatdagi bemorlar qayt qilish, ko‘p suv yo‘qotish, ich ketish, holsizlik tana haroratining ko‘tarilishi kabi belgilar bilan tushishadi.O‘tkir yuqumli xastaliklarga duchor bo‘lganlar organizmidan ko‘p suv yo‘qotishi, qonidagi kaliy, natriy balansining buzilishi, mikroblar ta’sirida dizbalans holatlari yuzaga kelishi mumkin. Zaharlanish surunkali bemorlar, keksalar, homilador ayollar va immun tizimi sust bo‘lgan bolalarda og‘ir kechishi kuzatilishi mumkin.— Bemorga qanday birinchi yordam ko‘rsatish tavsiya etiladi?— Eng asosiy omil bu – suyuqlik ichish. Imkon bo‘lsa, ringer suyuqligini yoki ozgina osh tuzi va qisman shakar qo‘shilgan suvni ichish kerak va albatta tezroq tibbiyot maskaniga borish zarur.Bunda tibbiy yordamga qanchalik erta murojaat etilishi katta ahamiyatga ega.Zuhra Abduhalimova suhbatlashdi."
https://kun.uz/uz/news/2022/08/15/oqishini-kochirmoqchi-bolganlar-soni-5-yilda-22-barobarga-oshib-ketdi-toshqulov,2022-12-01 20:26:01.080043,"2016 yilda bir OTMdan ikkinchisiga yoki xorijdan mahalliy oliygohga o‘qishni ko‘chirish uchun jami 7,5 mingta ariza tushgan bo‘lsa, 2021 yilga kelib esa bu raqam 22 barobarga oshgan. Bu haqda oliy va o‘rta maxsus ta’lim vaziri Abduqodir Toshqulov ma’lum qildi.“7,5 ming nafar talabani OTMga joylashtirsa bo‘ladi. O‘sha vaqtda oliygohlar ham 77 ta bo‘lgan. Mana shu ariza topshiruvchilarni o‘rtacha taqsimlasak, 100 nafardan to‘g‘ri keladi.2021 yilga kelib esa bu raqam 170 mingga yetdi. Shuning 100 ming nafari xorijdan, 60 mingdan ko‘prog‘i esa ichki o‘qishni ko‘chirmoqchi bo‘lganlar hisoblanadi. Raqamlar 22 barobarga oshgan. Deylik, 2021 yilgi o‘quv yili uchun tasdiqlangan kvota 170 ming bo‘lsa, o‘qishni ko‘chirmoqchi bo‘lganlar soni ham 170 ming nafarni tashkil etadi. Bu oliy ta’limga shuncha yuk degani”, – dedi Toshqulov o‘zining matbuot kotibi bilan suhbatda.Shu yildan boshlab o‘rnatilgan yangi tartibga asosan, endilikda davlatga qarashli bir oliygohdan boshqasiga o‘qishni ko‘chirishga faqat ikkita holatda ruxsat beriladi:Bundan boshqa holatlarda respublika ichida davlat OTMlariaro o‘qishni ko‘chirishga ruxsat berilmaydi. Abduqodir Toshqulov bu yangilik bo‘yicha izoh berdi.“Birinchidan, [aytaylik], bitta OTMda 2 ming nafar talaba ketish uchun ariza yozdi, ya’ni bitta oliygohda 2 ming nafar talaba o‘qishni ko‘chirib, ketib qolsa, har 12 nafar talabaga bir nafar o‘qituvchi ishdan bo‘shatilishi kerak bo‘lib qoladi. Bu yerda mana shu muammo paydo bo‘lar edi. Qaysidir OTMga 1,5 ming nafargacha talabalar o‘qishini ko‘chirib keldi, u yerda esa 100 nafardan ortiq professor-o‘qituvchilar ishga olinishi kerak. Bu – hali pedagog-kadrlar masalasidagi muammo.Xo‘sh, ularni qayerdan topamiz? Mana shu vaziyatda sobiq kollejlarimizdagi yoki maktablardagi o‘qituvchilarni olib kelsak, bu ishimiz yana tanqid bo‘ladi: “Qanday oliy ta’lim bu, qani sifat?” Bu – birinchi masalamiz.Ikkinchisi – moddiy ahvolimiz. Ba’zi OTMda 3 smenada o‘qilyapti, ming nafar kelgan talabani qayerga joylashtiradi?Keyingisi – hududiy masala qanday bo‘ladi? Bir yilda 5 mingdan ortiq talaba 1-kursdan keyin o‘qishini ko‘chirib ketsa, ularni ish bilan ta’minlash qanday bo‘ladi? Ularning kvotasi olib qo‘yilyapti, keyin poytaxtga kelinyapti. Shuning uchun uchun hududlar ham o‘ylanishi kerak.Keyin yana yuklama masalasi ham bor. Endi mening oxirgi aytadigan omilim bor, nima uchun oxiri, chunki biz hamma narsani korrupsiyaviy omillarning oldini olish uchun qilyapmiz desak ham, bu ishni qilish uchun bunaqangi darajaga borish shartmi degan savol ham tug‘iladi.Lekin asosiy omillardan biri – korrupsiyaviy omil hisoblanadi. 22 barobar o‘qishni ko‘chirish ko‘paygandan keyin…Men sizga bir misol aytaman. Rektor bo‘lib ishlab yurgan vaqtimda o‘qishni ko‘chirish masalalarining bir qismi OTMning o‘zi, bir qismi vazirlik, yana bir qismi Davlat qabul komissiyasi vakolatida edi.Davlat qabul komissiyasiga yuborilgan o‘qishni ko‘chirish bo‘yicha arizalar avtomatik ravishda qabul qilinadi. Lekin oraga tushgan firibgarlar 30-50 kishiga o‘qishini ko‘chirib berish taklifi bilan pulini olib qo‘yadi, keyin ro‘yxat kelsa, o‘sha 30 nafardan 18 nafari avtomatik ravishda o‘tgan bo‘ladi. Bu – firibgarlik-ku? Bu xalqimizda oliy ta’limga nisbatan nafratni keltirib chiqaradi”, – deydi Toshqulov."
https://kun.uz/uz/news/2022/08/15/magistraturada-oqiyotgan-xotin-qizlar-15-sentabrgacha-ariza-bermasa-kontrakt-puli-tolab-berilmaydi,2022-12-01 20:26:02.514040,"2022 yil 7 mart kuni imzolangan prezident farmoni asosida, 2022/23 o‘quv yilidan boshlab davlat oliy ta’lim muassasalarining magistratura bosqichida o‘qiyotgan barcha xotin-qizlarning kontrakt to‘lovlarini davlat budjetidan qoplash belgilangan edi.Bu yangilikni amalga joriy etish tartibini belgilovchi hukumat qarori qabul qilindi. Bu haqda Moliya vazirligi matbuot xizmati xabar berdi.Unga ko‘ra, davlat OTMlarining magistratura bosqichiga o‘qishga qabul qilingan va o‘qiyotgan xotin-qizlarga bazaviy to‘lov-kontrakt (stipendiyasiz) summalari to‘liq to‘lab beriladi.Buning uchun talabgorlar o‘zlari ta’lim oladigan OTM rektori (filial direktori) nomiga 15 sentabriga qadar ariza bilan murojaat qilishi kerak. Shu asosda rektorlar (filial direktorlari) har yili 15 oktyabrgacha tegishli buyruqni qabul qiladi.Ma’lum qilinishicha, 15 sentabrdan keyin berilgan arizalar ko‘rib chiqilmaydi va to‘lov-kontrakt summalari qoplab berilmaydi.Bu tartib davlat oliygohlari bilan birga, quyidagilarga nisbatan ham tatbiq etiladi:Bu tartib nodavlat OTMlar va xorijiy OTMlarning O‘zbekistondagi filiallarida magistratura bosqichida tahsil olayotgan talaba xotin-qizlarga nisbatan tadbiq etilmaydi."
https://kun.uz/uz/news/2022/08/15/boshpanasiz-qolgan-odam-qayerga-murojaat-qilishi-kerak-unga-qanday-yordam-beriladi,2022-12-01 20:26:04.170787,"O‘zbekistonda boshpanasiz odamlarga qanday yordam beriladi? Ushbu maqolada Toshkent shahri misolida shu haqda ma’lumot beramiz. Ta’kidlash lozim, boshqa ayrim hududlarda ham deyarli shunday tartib o‘rnatilgan.Toshkentning Yashnabod tumanida muayyan yashash joyiga ega bo‘lmagan shaxslarni rebilitatsiya qilish markazi, ya’ni “Mehr-saxovat uyi” 2018 yilda ochilgan. 200 kishiga mo‘ljallangan bu maskanda hozir 100 dan ortiq boshpanasiz odamlar yashaydi.“Mehr-saxovat uyi”ga kimlar qabul qilinadi?“Mexr saxovat” uyiga 18 yoshdan yuqori bo‘lgan, muayyan yashash joyiga ega bo‘lmagan, yaqin qarindoshlari bo‘lmagan shaxslar qabul qilinadi.Kimga murojaat qilish kerak?Boshpanasiz insonlar “Mehr-saxovat uyi”ga turli yo‘llar orqali kelib qolishadi. Aksariyat hollarda ular ichki ishlar xodimlari tomonidan yoki volontyorlarning xabarlari asosida topiladi.Shuningdek, uyi, borishga joyi bo‘lmagan fuqarolarning o‘zlari ham “102”ga qo‘ng‘iroq qilishlari yoki hududiy inspektorlarga murojaat qilib markazga olib kelinishi mumkin. Bundan tashqari, saxovat uyi 24/7 rejimda ishlagani uchun odamlar istagan vaqtida u yerga o‘zlari borishlari ham mumkin.Ma’lumotlar bazasi yordamida fuqaroning shaxsi aniqlashtiriladi. Haqiqatan ham boshpanasiz qolgan, yashashga boshqa joyi yo‘q, qarindosh-urug‘lari ham yo‘q bo‘lsa, “Mehr-saxovat uyi”ga joylashtiriladi.Markaz qanday yordam beradi?Muayyan yashash joyiga ega bo‘lmagan shaxslar reabilitatsiya markaziga qabul qilingach, dastlab ularning fotosuratlari va barmoq izlari olinib, tibbiy va shaxsiy ko‘rikdan o‘tkaziladi va ularga kiyim-kechaklar beriladi.Kiyim-kechakdan tashqari, yashovchilarga har kuni 3 mahal ovqat, bazaviy dori-darmonlar ham beriladi. Qolaversa, pasport yoki pensiya hujjatlari bo‘lmaganlarga hujjatlar tiklanishida amaliy yordam ham ko‘rsatiladi. Ular keyinchalik ish bilan ham ta’minlanadi.Ma’lum qilinishicha, shu vaqtgacha pasporti tiklab berilgan jami fuqarolar soni 1 064 nafarni, ishga joylashtirilganlari 824 nafarni, nafaqa rasmiylashtirib berilganlari esa 58 nafarni tashkil etadi.IIBB Axborot xizmati rahbari Nilufar Madiyevaning ma’lumotiga ko‘ra, hozirda saxovat uyini kengaytirish bo‘yicha ham ishlar olib borilyapti, kelgusida hozirgi markazning yoniga yana bitta bino qurilishi rejalashtirilgan."
https://kun.uz/uz/news/2022/08/15/hamma-haqdorlarni-toplaysiz-boshqachasiga-iloji-yoq-kopchilikning-mulkini-yegan-kimsa-haqida-qissa,2022-12-01 20:26:05.665818,"Kun.uz muxbiri Saudiya Arabistonidagi o‘zbeklar, ishlash va ta’lim olish, shuningdek boshqa masalalarda uzoq yillardan buyon ushbu davlatda istiqomat qilib kelayotgan yurtdoshimiz, Madina Islom universiteti magistranti Mahmud Usmon bilan suhbatlashdi.Islom qonunchiligi ya’ni fiqh korrupsiya, poraxo‘rlik kabi jamiyatdagi ko‘plab illatlarga qanday yechimlar beradi?- Dinimizda ko‘plab oyatlar va hadislarda «g‘ulul»dan qaytarilgan. Oli Imron surasi 161-oyatida bu kalima «urushda tushgan (umumiy) o‘ljadan yashirib olingan» degan ma’noda keltiriladi. Bu kabi oyatlardan ulamolar har qanday ko‘pchilikning haqqi bo‘lgan narsani, xiyonat qilib olish o‘sha g‘ululga qiyos qilinadi va uning hukmida bo‘ladi, deyiladi. Bu eng og‘ir va eng katta gunohlardan bo‘ladi.Hadislarda Rasululloh alayhissalom bir chaqalik, arzimagan narsani xiyonat qilib olib qo‘ygan kishilarni ham janozalarini o‘qimaganligi keltiriladi. Bu juda og‘ir narsa.Islom insonlarni bunday odatlardan qaytaradi va omonatdorlik musulmonlarni shunday ulug‘ darajalarga olib chiqqan.Bir odam vafot qilayotgan paytda vasiyat yozib ketadi. «Men qachonlardir bir urushda ko‘pchilikning mulki bo‘lgan kichkina bir narsani o‘zimga olgandim. Sizlar Abdulloh ibn Muhayrisga boringlar, vaziyatni tushuntiringlar. U nima hukm qilsa, bajaringlar toki qiyomatda buning javobgarligidan qutulib qolay», deydi.U kishi vafot etgach, uning merosxo‘rlari zamonasining buyuk olimlaridan Abdulloh ibn Muhayrisning oldiga borib, vaziyatni tushuntiradi. Olim «mendan boshqasidan so‘ranglar», - deydi. Sizdan boshqasidan so‘rolmaymiz, vasiyatda shunday yozilgan, yechim bering, deyishadi. Shunda ulamo o‘sha jangda qatnashgan, umumiy mulkda haqqi bo‘lgan barchani bir joyga to‘planglar, deydi. To‘plolmaymiz, qancha yillar o‘tib ketdi, ular tarqab ketgan, deyishadi merosxo‘rlar. Shunda Abdulloh ibn Muhayris «hamma haqdorlarni to‘playsiz, ularning hammasiga o‘sha chaqalik arzimagan narsani tengdan bo‘lib berasiz. Boshqachasiga iloji yo‘q», debdi.Bitta odamdan qarzdor bo‘lsa, uni topib uzish mumkindir. Lekin, davlat ishida yoki muassasada ishlab, umumiy mulkni tasarruf qilib yuborgan bo‘lsa, uning ahvoli juda yomon bo‘ladi. Agar sizning ham qo‘lingizda mas’uliyat bo‘lsa, bu sinovdan juda ehtiyot bo‘ling, boshqalarning mulkini yeyishdan qattiq saqlaning.To‘liq intervyu bilan yuqoridagi videoda tanishish mumkin.Farrux Absattarov suhbatlashdi.
Tasvirchi – Abduqodir To‘lqinov
Montaj ustasi – Abdusalim AbduvohidovVideolavha va maqoladagi diniy matnlar Vazirlar Mahkamasi huzuridagi Din ishlari bo‘yicha qo‘mitaning tegishli ekspertiza xulosalari asosida tayyorlangan. Saudiyadagi o‘zbeklar, Madina Islom universitetida o‘qish, fiqh va jamiyat — Mahmud Usmon bilan intervyu"
https://kun.uz/uz/news/2022/08/15/namanganda-er-xotin-tarvuzdan-zaharlanib-vafot-etdi,2022-12-01 20:26:07.193300,"Chol-kampirning ikki farzandi hamda 6 va 10 yashar ikki nevarasi ham ovqatdan zaharlangan, ular tuman tibbiyot birlashmasiga joylashtirilgan.Bosh prokuratura matbuot xizmati rahbari Hayot Shamsiddinov Kun.uz'ga taqdim etgan birlamchi axborotga ko‘ra, oila a’zolari ovqatdan va 7 avgust kuni tuman dehqon bozorining old qismidan sotib olinib, ikki kun muzlatkichda saqlanib, 9 avgustda iste’mol qilingan tarvuzdan zaharlangan. Marhumlar o‘limi 11 avgust soat 09:30 larda oila xonadonida ro‘y bergan.Norin tumanlararo STEBning 11 avgustdagi 71- va 72-sonli dastlabki ma’lumotlariga ko‘ra, o‘limga noma’lum agentdan (ovqat maxsulotidan) zaharlanish, ichki a’zolar shok holati, qonning suyuq holda bo‘lishi, surunkali yurak ishemik kasalligi, o‘tkir miya o‘pka shishi, o‘tkir yurak qon tomir va nafas yetishmovchiligi sabab bo‘lgan.Tuman prokuraturasi holat yuzasidan sud-tibbiy ekspertizasini tayinlagan va tergovga qadar tekshiruv harakatlarini olib bormoqda.Xavf ostidagi genofond: o‘zbekistonliklarning poliz ekinlaridan zaharlanishini to‘xtatish kerakQovun-tarvuz tanlashda nimalarga e’tibor berish kerak?"
https://kun.uz/uz/news/2022/08/14/ozbekistonliklar-uchun-koreyaga-borishda-viza-rejimi-bekor-bolishi-haqidagi-xabarlar-rad-etildi,2022-12-01 20:26:08.716584,"Bandlik va mehnat munosabatlari vazirligi ijtimoiy tarmoqlarda tarqalgan, o‘zbekistonliklar uchun Koreyaga borishda viza rejimi bekor bo‘lishi haqidagi xabarlarga munosabat bildirdi.Ta’kidlanishicha, ayrim Telegram kanallarda shu mazmundagi xabarlar paydo bo‘lmoqda. Bandlik va mehnat munosabatlari vazirligi bloger va internet faollaridan bunday asossiz xabarlarni tarqatmaslikni so‘rab, vazirlik logotiplari tushirilgan rasmlardan foydalanmaslikni maslahat berdi.Avvalroq Davlat statistika qo‘mitasi 2022 yilning 1 iyul holatiga 2,1 million O‘zbekiston fuqarosi turistik maqsadlarda xorijga safar qilganini bildirgandi. Shulardan 6 ming nafari Janubiy Koreyaga sayohat qilgan."
https://kun.uz/uz/news/2022/08/14/samarqandda-oqishga-kiritib-qoyish-uchun-4000-dollar-olgan-shaxs-ushlandi,2022-12-01 20:26:10.880601,"Samarqand, Jizzax va Andijon viloyatlarida o‘qishga kiritib qo‘yishni va’da qilgan shaxslar ushlandi. Bu haqda Iqtisodiy jinoyatlarga qarshi kurashish departamenti axborot xizmati xabar berdi.Bosh prokuratura huzuridagi departament hamda DXXning Samarqand viloyati boshqarmalari tomonidan tezkor tadbir o‘tkazilgan. Unda fuqaro Sh.Sh. fuqaro Sh.ga Qozog‘istondagi universitetning 1-kursini tamomlagani haqida hujjat tayyorlab berib, keyinchalik ushbu hujjat asosida Samarqand iqtisodiyot va servis institutiga o‘qishga kiritib qo‘yish evaziga 4000 dollarni olgan vaqtida ashyoviy dalillar bilan ushlangan.Shu kabi departamentning Jizzax viloyati boshqarmasi tomonidan IIB xodimlari bilan hamkorlikda o‘tkazilgan tezkor tadbirda muqaddam firibgarlik va boshqa jinoyatlari uchun sudlangan F.S. fuqaro Z.ning ishonchiga kirib, uni tanishlari yordamida 2000 dollar evaziga Jizzax davlat pedagogika universitetiga o‘qishga kiritib qo‘yishga kelishib, oldindan 5 million so‘mni olgan vaqtida ashyoviy dalillar bilan ushlangan.Andijon viloyati boshqarmasi tomonidan ham IIB xodimlari bilan hamkorlikda tezkor tadbir o‘tkazilgan. Unda Paxtaobod tumanidagi Abu Ali ibn Sino jamoat salomatligi texnikumi talabasi O.D. fuqaro G.ning farzandini tanishlari yordamida ushbu texnikumga o‘qishga kiritib qo‘yish evaziga 700 dollarni olgan vaqtida ashyoviy dalillar bilan ushlangan.Mazkur holatlar yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atilib, tergov harakatlari o‘tkazilmoqda."
https://kun.uz/uz/news/2022/08/13/qashqadaryoda-22-yoshli-yigitni-dopposlab-oldirishdi,2022-12-01 20:26:12.326602,"Qashqadaryo viloyati IIB axborot xizmatining xabar berishicha, 2022 yil 12 avgust kuni soat 1:30 larda Chiroqchi tumani “Galabek” MFYda yashovchi H.O. qo‘shni qishloqqa borganida fuqarolar A.M. va Q.M. bilan janjallashib qolgan. Janjal davomida fuqarolar A.M. va Q.M. 22 yoshli H.O. ni urib, unga og‘ir tan jarohatlari yetkazgan.Oqibatda, jabrlanuvchi H.O. Chiroqchi tumani tibbiyot birlashmasiga qarashli shifoxonasiga yotqizilgan. Shifokorlar tomonidan ko‘rsatilgan tibbiy muolajalarga qaramay yigit olgan tan jarohatlari sababli vafot etgan.Qayd etilishicha, holat yuzasidan 2022 yil 12 avgust kuni Chiroqchi tuman IIB huzuridagi tergov bo‘limi tomonidan jinoyat ishi qo‘zg‘atilgan. Fuqarolar A.M. va Q.M.ga nisbatan Jinoyat kodeksining 104-moddasi 3-qismi “d” bandi bilan ayblov e’lon qilinib, ular Jinoyat prosesual kodeksining 221-moddasi tartibida ushlangan.Avvalroq, 23 yoshli yigitning jasadi Qarshi magistral kanalidan topilgan. Marhumning yaqinlari yigit bir guruh shaxslar tomonidan do‘pposlanib, kanalga tashlab yuborilganini aytgandi."
https://kun.uz/uz/news/2022/08/13/dxx-oqishga-kiritish-bilan-boglik-noqonuniy-holatlarga-chek-qoydi,2022-12-01 20:26:13.762044,"Davlat xavfsizlik xizmati tomonidan oliy ta’lim muassasalariga o‘qishga kiritish bilan bog‘liq noqonuniy holatlarga chek qo‘yildi.DXX Andijon viloyati boshqarmasi va viloyat IIB xodimlari hamkorligida o‘tkazilgan tezkor tadbirda Andijon tumanida yashovchi shaxs mahalliy fuqaro ishonchiga kirib, qarindoshini yuqori lavozimda ishlovchi tanishlari orqali Andijondagi oliygohlardan biriga o‘qishga kiritib qo‘yish evaziga 10 ming dollar olgan vaqtda ushlandi.Toshkent shahrida o‘tkazilgan tezkor tadbirda esa Oqqo‘rg‘on tumanida yashovchi shaxs firibgarlik yo‘li bilan mahalliy fuqarodan tanishini poytaxtdagi OTMlardan biriga o‘z tanishi orqali o‘qishga kiritib qo‘yishni va’da qilib, evaziga 5 ming dollar olgan vaqtida qo‘lga olindi. So‘ngra tezkor tadbir davom ettirilib, mazkur ishga aloqador bo‘lgan ushbu OTM xodimi ham 5 ming dollarni olgan vaqtida ushlandi.Shuningdek, go‘yoki o‘zini Davlat test markazi xodimi deb tanishtirgan, Toshkent shahridagi universitetlardan biri magistranti fuqarodan uning Tojikistondagi institutlaridan birida ta’lim olayotgan qarindoshi o‘qishini Toshkent shahridagi OTMlardan biriga ko‘chirib berish evaziga 3 ming dollar olgan vaqtida ashyoviy dalillar bilan ushlandi.DXX Toshkent viloyati bo‘yicha boshqarmasi hamda Bekobod shahar IJQK departamenti xodimlari hamkorligida o‘tkazilgan tezkor tadbirda Bekobod shahridagi MChJlardan biri ish boshqaruvchisi fuqarodan uning Tojikistondagi OTMlardan birida tahsil olayotgan qarindoshini Toshkent shahridagi universitetlardan biriga ko‘chirib berish evaziga 2200 dollar olgan vaqtida ushlandi.Xuddi shunday, Bekobod tumanida yashovchi, hozirda Tojikistondagi universitetlardan birining talabasi mazkur oliygohdagi boshqa talaba o‘qishini O‘zbekistondagi OTMlardan biriga ko‘chirib berish evaziga 2 ming dollar olgan vaqtida ushlandi.Hozirda barcha holatlar yuzasidan Jinoyat kodeksi tegishli moddalari bilan jinoyat ishlari qo‘zg‘atilgan."
https://kun.uz/uz/news/2022/08/12/vestminster-universitetiga-102-ming-dollar-evaziga-oqishga-kiritib-qoyishni-vada-qilgan-shaxs-ushlandi,2022-12-01 20:26:15.836124,"Bosh prokuratura huzuridagi Departament hamda DXX ikkita hududda noqonuniy o‘qishga kiritish bilan bog‘liq holatlarni aniqladi.Qo‘qon shahrida o‘tkazilgan tadbirda fuqaro A. A. boshqa bir fuqaro S.ning ishonchiga kirib, uning qizini 10200 dollar evaziga Toshkent shahridagi Xalqaro Vestminster universitetiga o‘qishga kiritib qo‘yishni va’da qiladi. U kelishilgan pulning 5000 dollarini olgan vaqtida ashyoviy dalillar bilan ushlangan.Sirdaryo viloyati Oqoltin tumanida o‘tkazilgan tadbirda fuqaro Sh.O‘. boshqa bir fuqaro O‘.ni tanishlari yordamida 1800 dollar evaziga Toshkent moliya institutiga o‘qishga kiritib qo‘yishni va’da qiladi. U kelishilgan pulni olgan vaqtida ashyoviy dalillar bilan ushlangan.Mazkur holatlar yuzasidan Jinoyat kodeksining 168 (firibgarlik), 28 va 211-moddalari (pora berish) bilan jinoyat ishi qo‘zg‘atilib, tergov harakatlari olib borilmoqda."
https://kun.uz/uz/news/2022/08/12/toshkentda-yana-bir-moliyaviy-piramida-tashkil-qilingani-malum-boldi,2022-12-01 20:26:17.289172,"Ofisi Toshkent shahrida joylashgan «Rayona Qutlug‘» firmasi uy va avtomobil olib berishni va’da qilib, 300 nafarga yaqin odamdan turli miqdordagi pullarni yig‘ib olgan, ammo belgilangan muddatda va’dasini bajarmagan. Xabar.uz’ning yozishicha, 4 avgust kuni moliyaviy piramida asoschilaridan biri korxona hisobraqamidagi pullarni yechib olib, chet elga qochib ketgan.Jabrlanganuvchilar avtomobil uchun o‘rtacha 4-5 ming dollar, uy uchun esa o‘rtacha 15-17 ming dollar boshlang‘ich to‘lov to‘lashgani, bundan oila a’zolari, turmush o‘rtoqlari bexabar bo‘lganini ma’lum qilishgan.Akmal, jabrlanuvchi, Qashqadaryo viloyatidan:– «Rayona Qutlug‘» firmasi haqida internet orqali xabar topganman. Avvaliga ishonchsizday tuyulgan edi, biroq kelib ko‘rganimda bu yerdagilarning mijozlarga muomalasi, to‘lovlarning bank orqali qilinishi va ayrim mijozlarga berilayotgan uy va mashinalar ularga bo‘lgan ishonchimni orttirdi. Qolaversa, firma xizmatlarini islomiy shartlarda taklif qilgani ham ularga ishonishimga qaysidir ma’noda turtki bo‘ldi.Ular menga 4 yildan beri ishlayotgan firma ekanini aytishgandi. Endi bilishimizcha, ochilganiga 8 oy bo‘lgan ekan. Hozir rahbarlaridan biri bankdagi pullarni yechib, Ozarboyjonga qochib ketganmish.Men 1 avgust kuni uyga 10 yilga bo‘lib to‘lash sharti bilan boshlang‘ich 120 million so‘m to‘lov qilganman. Ozoda, jabrlanuvchi. Surxondaryo viloyatidan:– To‘yga deb yig‘ib yurgan pulimizni olib kelib bergandim. Foizsiz, peniyasiz deyishgani uchun turmush o‘rtog‘imga sovg‘a bo‘lsin deb, undan ruxsatsiz shu yerga to‘lov qilganman. Bu yerga kelganimda odamlar 20 ming dollarlab uyga to‘lov qilayotganlarini ko‘rib, ishonib qoldik. 5 nafar bo‘yi yetgan farzandlarim bor, ularning to‘ylari uchun yig‘ib yurgan pullarimga ozroq qarz ko‘tarib, jami 5 ming dollar to‘lov qilgandim. Endi hammasiga kuyib o‘tiribman. Muqaddas, jabrlanuvchi. Toshkent shahridan:– Biz ham internet orqali xabar topgandik. Avvaliga ishonmadik, ammo bu yerdagilar shunaqa muomala qilishdi va xizmatlari haqida aytib berishdiki, oqibatda yashab turgan uyimizni sotib, boshlang‘ich to‘lov – 90 kv.m maydonga ega xonadon uchun 170 million so‘mni to‘lagan edik. Uch nafar o‘g‘lim bor. Turmush o‘rtog‘im bilan kelishib, uyni kengaytirmoqchi edik. Ular istasak ko‘p qavatli uylardan xonadon, istasak hovli-uy olishimiz mumkinligini aytishdi. Biz masalamiz oson hal bo‘layotganidan, shunday hojatbaror kishilar bor, deb xursand bo‘lib yuraveribmiz...Muqaddas pullarni olib qochib ketgan firma rahbarlaridan biri – Gulyamov Zafar (u mijozlarga o‘zini Abdulloh deb tanishtirgan) bilan o‘sha kuni ham Telegram orqali yozishganini aytadi. Bizga taqdim qilingan skrinshotlarda ko‘rinishicha, o‘zini «Abdulloh» deb tanishtirgan va ayni paytda Baku shahriga qochib ketgani aytilayotgan Gulyamov Zafar unga o‘zining sog‘lig‘idagi muammolari sababli Hindistonda ekani, xavotir olmasligi, hammasi joyida bo‘lishi haqida taskin beruvchi gaplarni aytadi.Mazkur holat bo‘yicha firma va firmaning ayni paytdagi rahbari – Egamberdiyev Erkinga advokatlik uchun yollangan Farhod Mirahmedovning aytishicha, Gulyamov Zafar 2022 yilning 10 yanvarida «Rayona Qutlug‘» MChJni tashkil qilib, mart oyiga qadar boshqarib kelgan. Shu yilning 17 mart sanasidan boshlab esa ayni paytda Toshkentda bo‘lgan Erkin Egamberdiyevga firma rahbarligini topshirib, o‘zi norasmiy ravishda firma ishlariga bosh-qosh bo‘lib kelgan. 4 avgust sanasiga kelib esa u Egamberdiyevni hamkorlar bilan uchrashish bahonasida Moskvaga uchirib yuboradi va o‘zi firma xodimlarining bank-kartalariga pul o‘tkazish va ulardan naqdlashtirib olish yo‘li bilan firmaning bor pullarini olgan. So‘ng chet elga chiqib ketgan.«Gulyamovda ham bankdan pul yechib olish uchun kerakli kalit bo‘lgan. Dastlabki o‘rganishlarimizda firmaning jami aylanmadagi mablag‘i 17 mlrd so‘m bo‘lganini aniqladik. Oxirgi marta kecha, 8 avgust kuni ham 40 million so‘m pul yechishga urinish bo‘lgan. Hozirda Egamberdiyev tomonidan banklardagi hisobraqamlarga taqiq qo‘yildi», – deydi advokat.Orginfo.uz saytida «Rayona Qutlug‘» MChJ joriy yilning 10 yanvarida davlat ro‘yxatidan o‘tgani, ustav fondida 400 million so‘m bo‘lgani va ta’sischisi Erkin Egamberdiyev, rahbari Ulug‘bek Jumaboyev ekani keltirilgan.Toshkent shahar IIBB xabariga ko‘ra, 1991 yilda tug‘ilgan E.E. va 1988 yilda tug‘ilgan Z.G. 2022 yil 10 yanvar kuni «Rayona Qutlug‘» nomli mas’uliyati cheklangan jamiyatni tashkil qilib, 1 avgust kuniga qadar faoliyat olib borgan. Ular shu davrda fuqarolarga avtomashina hamda uy-joylarni boshlang‘ich to‘lovni 10 foizdan 50 foizgacha miqdorda to‘lab, qolgan pullarni 40 ish kunidan 3 yilgacha bo‘lgan muddatda bo‘lib to‘lash imkonini beruvchi shartlar asosida olib berishi mumkinligini bildirgan.Mijozlarni ishontirish maqsadida ular bilan shartnoma tuzgan. Biroq MChJ mansabdor shaxslari fuqarolar tomonidan boshlang‘ich to‘lov sifatida to‘langan pullarni, dastlabki ma’lumotga ko‘ra - 2 000 000 000 (ikki milliard) so‘mdan ortiq miqdordagi pullarni noqonuniy ravishda o‘zlashtirgan.Holat yuzasidan Mirobod tumani IIO FMB huzuridagi Tergov bo‘limi tomonidan Jinoyat kodeksi 167-moddasi (“O‘zlashtirish yoki rastrata yo‘li bilan talon-taroj qilish”) alomatlari bilan jinoyat ishi qo‘zg‘atilgan. Tergov harakatlari olib borilmoqda."
https://kun.uz/uz/news/2022/08/12/kasallik-sabab-akam-bilan-xorijda-sarsonmiz-jigari-xasta-qiz-nolasi,2022-12-01 20:26:18.760418,"25 yosh inson umrining gullagan damlariga boy, jo‘shqin tarzda o‘tishiga o‘rganganmiz. Farg‘onalik E’zozxon o‘z hayotining shu pallasini og‘ir dard qurshovida, azoblar, og‘riqlar hamrohligida o‘tkazmoqda. Biroz muddat avval onasidan ayrilgan qiz akasi va kelinoyisi qaramog‘ida qolgan. To‘rt yildan beri jigar sirrozidan aziyat chekayotgan E’zozxonga shifokorlar jigar ko‘chirish operatsiyasini tavsiya qilishgan. Shu sababli bor imkoniyatlarini ishga solgan akasi singlisini davolatish uchun Hindistonga olib ketadi.“Oilada ikki farzandmiz, akam bor. Menga o‘z jigarini bermoqchi edi, lekin gepatit virusi borligi uchun buning iloji yo‘q ekan. Shu sabab donor ham qidiryapmiz. Hozir akam va kelinoyim bilan Hindistondamiz.Akamning o‘zi oddiy ishchi – 1,5 mln so‘m oylikni mening dori-darmonlarimga yetkazolmayapti. Onam vafot etgan”, – deya yig‘laydi bemor.Uning yaqinlariga ko‘ra, operatsiya uchun ketadigan xarajatlar tufayli vatandoshlaridan yordam kerak:“Qo‘limizdan kelgancha davolatishga harakat qildik. Operatsiya zarurligi uchun borimizni to‘plab kelganmiz. Donor bo‘lmagani uchun bu yanada qimmatlashdi. Hozir bizga 40 000 AQSh dollari kerak bo‘lyapti, ammo buncha mablag‘imiz yo‘qligi uchun operatsiya to‘xtab turibdi”.Tanaga bemorlik yetganida yaxshilar yordamidan umidvor bo‘lish o‘sha yurtda saxiylar ko‘pligidan dalolat. Bu fikrimiz yana bir bor o‘z tasdig‘ini topadi deb umid qilamiz.E’zozxon Nishonovaga oid ma’lumotlar:UzCard: 8600 0609 0887 0356 bemor E’zozxon Nishonova nomidaViza: 4790 9122 1076 9131 akasi Avazbek Nishonov nomidaManzil: Farg‘ona viloyati, Qo‘shtepa tumani, Qorajiyda qishlog‘i, Hamjihat ko‘chasi, 6-uy."
https://kun.uz/uz/news/2022/08/12/muhojirlik-aldanish-va-ikki-xil-munosabat-turkiyadagi-ozbek-ayollari-muammolari,2022-12-01 20:26:20.641138,"Ozoda Islomova – Turkiyadagi O‘zbek xotin-qizlarining huquqlarini himoya qilish jamiyati asoschisi va rahbari. U Kun.uz muxbiri bilan Istanbulda kechgan suhbatda Turkiyadagi o‘zbek ayollariga munosabat, ularni qiynayotgan muammolar va faoliyati davomida duch kelayotgan holatlar haqida gapirib berdi.“Turkiyadagi o‘zbek ayollari muammosini kimga aytishni bilmasdi”— O‘zbekiston xotin-qizlar qo‘mitasi Murojaatlar bo‘limi rahbari sifatida ishlaganman. U yerda ayollarning turfa murojaatlarini tinglar, imkon qadar yordam berar edik. Qo‘mita tugatilganidan so‘ng oz muddat XDP markaziy apparatida ishladim va keyin taqdir taqozosi bilan oilaviy sabablar tufayli Turkiyaga ko‘chib kelishimiz lozim bo‘ldi.Bu yerga kelgach, o‘z ustimda ishlab, o‘qib, rivojlanishni istadim, ishdan ma’lum muddat voz kechaman, deb reja qildim. Biroq bo‘lmadi. Yo‘l-yo‘lakay o‘zbek ayollarining muammolariga guvoh bo‘ldim, murojaatlarini tingladim. Ayrim hollarda quloqqa chalinib qolardi, gohida shunchaki yaqin olib dardlashishardi. Biroq muammolar bor-u, ularni tinglaydigan odam yo‘q, yechim va ko‘mak beradigan tashkilot yo‘q. Ha, konsulxonamiz bor, biroq ayollarning muammolarini ayollar hal qilib bera oladigan tashkilotga ehtiyoj bor, ayol dardini ayol tushunadi, axir. Chet elda bo‘lganidan keyin dardlar ortadi – farzand sog‘inchi, oila sog‘inchi, Vatan sog‘inchi. O‘z uyidagi tashvishlar boshqa, uyidan uzoqda bo‘lganidagi tashvishlar boshqa. Har bir ayolga individual yondashish lozim bo‘ladi.Shunda mana shu jamiyatni ochishga qaror qildim. Bizni obdon tekshirishdi. Xorijiy tashkilotni bilasiz, ikki karra ko‘proq tekshirishadi. Jamiyat tashkil etilganiga avgust oyida 1 yil bo‘ladi (suhbat 2022 yil iyul oyida bo‘lib o‘tgan – tahr.). Jamiyatimizga murojaat qilgan ayollarning muammolari hal bo‘lishiga yordamlashib, yaxshi nom qozondik, shekilli, jamiyatimiz haqidagi ijobiy gaplar og‘izdan og‘izga ko‘chib, murojaat qiluvchilar ko‘paya bordi.“Ko‘p murojaatlar – aldangan, uysiz, pulsiz qolgan ayollardan”— Bu yerda biz birinchi navbatda huquqiy va psixologik yordam ko‘rsatamiz. Murojaat qilgan vatandoshimiz bilan muammosi hal bo‘lguniga qadar birga bo‘lamiz. Ta’bir joiz bo‘lsa, uning Vatanga uchishida samolyot trapigacha olib chiqib qo‘yamiz. Ammo Vatanga qaytib borgach, o‘z yo‘lini topa olmagan ayol-qizlarimiz yana bizga murojaat qilishyapti. Biz konsulxona bilan birgalikda mana shu muammolarni ham bartaraf etishga, bir tizimni yo‘lga qo‘yishga, ya’ni O‘zbekistonga qaytib borgan xotin-qizlar jamiyatda o‘z o‘rnini topishiga ko‘maklashadigan dastur ishlab chiqish niyatidamiz.Bizga aldangan, uysiz qolgan, pulsiz qolgan ayollar murojaat qilishyapti. Ayrimlarni aldab bu yerga olib kelishadi, pasportlarini olib qo‘yishadi va ular bir amallab qochib, bizni topib kelishadi. Shunday ayollarni ishga joylashtirish bilan shug‘ullanamiz. Tikuvchilik sexlariga ishga joylayapmiz. Shunday ish joylariki, o‘sha yerning o‘zida yashash joyi beriladi va o‘zi pul topadi. Kunlik yaxshi pul topayotgan ayollar yetarli.Noxush va ijobiy voqealar— Ishimizda noxush holatlar ham bo‘lib turadimi? Ha, afsuski, bor bunday holatlar. Bir voqeani aytib beray: bir ayol bemor bo‘lib Istanbuldagi kasalxonada davolandi. Uzoq muddat davolanishdan so‘ng kasalxona 108 ming dollar hisob chiqarib berdi. Tabiiyki, u ayolda buncha pul yo‘q. Biz kasalxona rahbariyati bilan, undan yuqori tashkilotlar bilan muloqotga kirishdik, konsulxona ham bu ishga aralashdi va uzoq muzokalardan so‘ng Turkiya tomon vatandoshimizni kasalxonadan chiqarib yuborishga ko‘ndi. Tasavvur qilyapsizmi, Turkiya tomoni 108 ming dollarning bahridan o‘tdi. Bunga erishguncha ozmuncha harakat qilmadik. Ayolni O‘zbekistonga kuzatish asnosida shunaqangi sharmandali ish bo‘ldiki, asti qo‘yaverasiz.Kasalxonadan chiqar kunimiz yetib bordim, samolyotgacha kuzatib qo‘yishim kerak. Bir payt kasalxona eshigidan chiqayotganimizda detektor ishlab ketdi, darrov qo‘riqchilar yetib kelishdi, ayolning yuklarini tekshira boshlashdi. Ne ko‘z bilan ko‘rayki, vatandoshimizning sumkalaridan kasalxonaga tegishli choyshablar, matolar chiqib kela boshladi. Har bir sumkani ochishganida o‘g‘rilangan ashyolar chiqdi. Yer yorilsa-yu, kirib ketsam!Menga ham o‘sha jinoyatning sherigi sifatida qaray boshlashdi. Politsiya chaqiramiz, qamaymiz, deyishyapti, men buyoqda yalinib yolvoryapman: “Iltimos, unday qilmang, bu ayol vatanga qaytishi kerak, samolyoti uchay deb turibdi”, deya. Tiz cho‘kmaganim qoldi, xolos. Eng yomoni bilasizmi nima? Ratsiya orqali “o‘zbek vatandoshi o‘g‘rilik ustida qo‘lga tushdi”, deya xabar berishayotganida adoyi tamom bo‘ldim. Vatanim, millatim uchun uyaldim, xo‘rligim keldi. O‘zi Turkiya tomoni komada yotgan o‘sha ayolni oyoqqa turg‘izib berdi, 108 ming dollardan kechib turibdi, nega o‘g‘rilik qiladi axir? Shu ayol xastaligi vaqtida boshidan oxirigacha yonida turib bergan bizni, konsulxonani, vatandoshlari sha’nini o‘ylasa bo‘lmaydimi? Shumi marhamatga javoban rahmat?Keling, yaxshi gaplardan ham gapiray. Shukrki, yaxshi ayollarimiz ko‘p. O‘zbekiston, o‘zbek nomiga munosib, yaxshi taassurot qoldirayotgan ayollar bor. Qiyin holatda bir ayolimizga ish topib berdik. Turk xonadonida xizmatchi sifatida ishlay boshladi. Vaqt o‘tib o‘sha turk xonadoni bizga shunaqangi rahmatlar aytyaptiki! “Mana shunaqa qizlar bo‘lsa ayting yana, bu qiz o‘zimizning oilamiz a’zosidek bo‘lib ketdi, biz undan judayam minnatdormiz”, degan gaplarni aytishayotganida faxrlanib, xursand bo‘lib ketdim. Bunday holatlar ko‘p.Turkiyalik erkakka turmushga chiqmoqchimisiz? Qaror qabul qilishga shoshilmang— Turkiyalik erkaklarga turmushga chiqqan ayollarimizda muammolar bo‘lib turadi. Bu asosan ajrim va bolalar kimda qolishi masalalari. Tabiiyki, turk fuqarosi bolalarini ayoliga bergisi kelmaydi, o‘zbek ayoli esa farzandini o‘zi bilan olib ketmoqchi bo‘ladi. Biz shunday holatlarda sudlarda qatnashamiz, ayollarimiz tomonida bo‘lib, muammoni ortiqcha shovqinsiz, talafotsiz hal qilishga yordam beramiz.Bir voqea bo‘ldi. O‘zbek ayoli bilan ajrashayotgan turk erkak ayolga o‘g‘rilik qildi, deya tuhmat qildi. Keyin bilsak, bolalar va mol-mulkka da’vo qilmasin, deya shunday uydirmani o‘ylab topishgan ekan. Biz sudda bu qizimizning to‘liq oqlanishiga erishdik, qarshi tomonning gaplari soxta bo‘lib chiqdi.Bilasizmi, ayrim qizlarimiz bilib-bilmay turmush qurishadi va oradan ma’lum vaqt o‘tgach, “mentalitetimiz, qadriyatlarimiz, urf-odatlarimizda qarama-qarshiliklar, o‘xshamaydigan jihatlar bor ekan, ko‘nikolmadim”, deya yordam so‘rab kelishadi. Shundaylarga maslahatim: turmushga chiqishdan oldin obdon o‘ylang, bu yerning tosh-tarozisi haqida tasavvurga ega bo‘ling, urf-odatlarini o‘rganing, huquqiy saviyangizni oshiring. Shunda pand yemaysiz.“Jamiyatni o‘z mablag‘larimiz hisobidan moliyalashtiryapmiz”— Ayrimlarda tabiiy savol tug‘iladi: jamiyatning moddiy ta’minoti qayerdan? Hech qayerdan. O‘zimizning resurslardan foydalanyapmiz hozircha. Vaqti kelganda konsulxonamiz xodimlari kerak bo‘lsa o‘z cho‘ntaklaridan pul berib, moddiy yordam berishyapti. Mana bu ofisimizni hatto ayollarimiz vaqtincha yashab turadigan maskan qildik. Muammosi hal bo‘lgunicha bir necha kun shu yerda bo‘lishi mumkin. Shuningdek, shu yerdagi tanish-bilishlar bizga yordam berishyapti. Ular o‘z uylaridan boshpanasiz qolgan va muammolar girdobidagi ayollarimizga joy berishyapti. Biz ayollarga ko‘mak berishda hech kimdan pul olmaymiz. Yuqorida aytganimdek, hozircha o‘z resurslarimizdan foydalanyapmiz. Bizga joriy xarajatlar uchun hech kim pul bermaydi. Ofis xodimlarimga ham o‘z yonimdan maosh to‘layman. Ha, hozircha shunday. “Moddiy manfaati bordirki, shu ishni qilyapti, yaxshigina pul topsa kerak”, deydiganlar ham bo‘ldi. Buni to‘g‘ri o‘zimga aytganlar bo‘ldi. Ularni men taklif qildim: keling, ko‘ring, biz bilan bo‘ling, o‘zingiz ishonch hosil qiling biz qanday ishlayotganimizga. Bilsangiz, bizga shubha bilan qaraganlar, g‘arazli maqsadi bor, deb o‘ylaganlar faoliyatimiz bilan yaqindan tanishib, biz bilan do‘st, hamkor, oila a’zolarimizdek bo‘lib ketishdi. Ofisimizga tez-tez kelib turishadi, qayerda bo‘lmasin, bizni maqtab, yaxshi tavsiflar berishadi.Shunday holatlar bo‘ldiki, Turkiyaning boshqa shaharlaridan murojaatlar bo‘lganida, biz hayron bo‘lib, “qayerdan eshitdinglar biz haqimizda?” deb so‘raganimizda: “Jamiyatingiz haqida bizga falonchi aytib berdi, falon politsiyachi maslahat berdi, falon idoradan oldik ma’lumotni”, deyishadi. Juda xursand bo‘lib ketamiz. Politsiyaga tushib qolgan ayollarimizga zobitlarning o‘zi bizning jamiyat haqida ma’lumot berib, murojaat qilishni tavsiya qilishayotgan ekan. Demak, jamiyatimiz yaxshi nom qozonibdi, qilayotgan ishlarimiz bilan uncha-muncha tanilib qolibmiz, deb ko‘nglimiz ko‘tariladi.“Maqsadimiz – Turkiyadagi o‘zbek ayollarining huquqlarini ta’minlash va ularga har tomonlama yordam ko‘rsatish”Biz birlashishimiz kerak. Xorijdagi erkag-u ayol, yosh-u qari – hammamiz bir-birimizga ko‘mak berishimiz, bir yoqadan bosh chiqarishimiz lozim. Bizga tashqaridan o‘z-o‘zidan hech kim yordam bermaydi. O‘zimiz vatandoshlarimizni qo‘llab-quvvatlashimiz kerak.Bu yerda turib O‘zbekistonda bo‘layotgan o‘zgarishlarni kuzatib boryapman. Ijobiy yangiliklar talaygina. Davlat rahbari olib borayotgan siyosat davom etsa, hammasi yaxshi bo‘ladi. Biz ham jamiyatimizni rivojlantirib, kengaytirib, Turkiyadagi o‘zbek ayollari huquqlarini ta’minlash va har tomonlama yordam ko‘rsatish, o‘zbek ayolining ijobiy imidjini ko‘rsatish va saqlab turishga harakat qilamiz.Ozoda Islomova suhbat davomida turkiyaliklarning o‘zbeklarga, xususan, o‘zbek ayollariga munosabati, boshqa millat vakillari bilan oradagi farqlar, o‘zbek erkaklarining ayrim nojoiz xatti-harakatlari, o‘zi afsuslanadigan va quvonadigan jihatlar haqida ham gapirib berdi. To‘liq suhbatni video orqali tomosha qiling.Bobur Akmalov suhbatlashdi.Oiladagi kamsitishdan – Turkiyadagi uqubatlargacha. Ikki marta sotib yuborilgan qiz hikoyasi"
https://kun.uz/uz/news/2022/08/11/ellikqalada-ypx-avtomobili-bilan-toqnashgan-lacetti-haydovchisi-vafot-etdi,2022-12-01 20:26:22.023534,"Ichki ishlar vazirligi Jamoat xavfsizligi departamenti Yo‘l harakati xavfsizligi xizmati Ellikqal’a tumanida sodir bo‘lgan YTH yuzasidan ma’lumot berdi.10 avgust kuni soat 10:30 larda Qoraqalpog‘iston Respublikasi Ellikqal’a tumani hududidan o‘tuvchi 4H-155 «Bo‘ston-Sarabiy» avtomobil yo‘lining 10-kilometrida ikki avtomobil ishtirokida yo‘l-transport hodisasi sodir bo‘ldi, uning ishtirokchilaridan biri yo‘l-patrul xizmati avtomobili bo‘lgan.Ma’lum qilinishicha, Lacetti haydovchisi, 1977 yilda tug‘ilgan Z.Yu (u avtotransport boshqarish huquqiga ega bo‘lmagan ehtiyotsizlik oqibatida qarama-qarshi yo‘nalishga chiqib ketgan va YPX xodimi, 1981 yilda tug‘ilgan N.A.ga biriktirilgan Nexia-3 rusumli xizmat avtomobili bilan to‘qnashgan.Hodisa natijasida Lacetti haydovchisi Z.Yu olgan tan jarohatlari tufayli shifoxonada vafot etgan. Shuningdek, YPX xodimi N.A. tan jarohati olib shifoxonaga yotqizilgan.Mazkur YTH yuzasidan Ellikqal’a tumani IIB huzuridagi TB tomonidan surishtiruv harakatlari olib borilmoqda."
https://kun.uz/uz/news/2022/08/11/uychidagi-sex-hovlisi-hayvon-qoldiqlariga-tolgan-badboy-hiddan-aholi-aziyat-chekmoqda,2022-12-01 20:26:23.511528,"Aholi vakillarining aytishicha, sex faoliyatida sanitariya qoidalariga amal qilinmayapti. Kushxonalardan olib kelingan hayvon qoldiqlari, ichak-chavoqlari sexning hovlisiga, ochiq maydonlarga to‘kib tashlangan.“Hayvon qonlari shunday ochiq yerlarda oqib yotaveradi. Mollarning kalla suyaklari qurtlab, joylarni kalamushlar bosib yotibdi. Uning badbo‘y hidi kechasi bilan qishlog‘imizni zaharlab chiqmoqda”, – deydi hududda yashovchilardan biri.Holatga mas’ul tashkilotlar munosabat bildirishi, zarur choralar ko‘rishi lozim."
https://kun.uz/uz/news/2022/08/11/olim-jazosi-xato-qollangan-holatlarda-bu-xatoni-togrilab-bolmaydi-ekspertlar,2022-12-01 20:26:24.965411,"Nima o‘zgarmoqda?Amaldagi Konstitutsiyaning 24-moddasida “Yashash huquqi har bir insonning uzviy huquqidir. Inson hayotiga suiqasd qilish eng og‘ir jinoyatdir”, deya qayd etilgan. Taklif etilayotgan o‘zgarishga ko‘ra, bu moddaga “O‘zbekiston Respublikasida o‘lim jazosi taqiqlanadi” degan yangi jumla qo‘shilmoqda.Mutaxassislar yashash huquqi – har bir insonning tabiiy huquqi bo‘lib, unga bu huquqni davlat emas, Yaratganning o‘zi ato etgani, Konstitutsiyaga kiritilayotgan yangi norma ushbu huquq har kimning ajralmas huquqi sifatida tan olinishiga asos bo‘lishi, shu tariqa davlatimiz bu o‘ta jiddiy masalada hech qachon ortga qaytmasligini tasdiqlashini ta’kidlashmoqda.Shu o‘rinda qayd etish kerakki, 1994 yilda qabul qilingan O‘zbekiston Respublikasi Jinoyat kodeksida 33 ta modda bo‘yicha o‘lim jazosi tayinlanishi mumkin edi. Keyinchalik jinoiy jazolar liberallashtirilib, 2008 yilgacha qonunchilikka muvofiq ikki turdagi jinoyat, ya’ni javobgarlikni og‘irlashtiradigan holatlarda qasddan odam o‘ldirish va terrorizm jinoyatlarini sodir etganlik uchun o‘lim jazosi qoldirilgan.2008 yil 1 yanvardan barcha jinoyatlar uchun o‘lim jazosi bekor qilingan. Konstitutsiyaga kiritish taklif etilayotgan o‘zgartirish nafaqat o‘lim jazosini bekor qilish, balki qat’iy ravishda O‘zbekistonda o‘lim jazosi taqiqlanishi va qayta tiklanmasligini ko‘zda tutadi.Farhod Primov, IIV Akademiyasi mas’ul xodimi, Konstitutsiyaviy komissiya a’zosi:— Ijtimoiy tarmoqlarni kuzatadigan bo‘lsak, o‘lim jazosini tiklash kerak degan takliflar ham uchrayapti. Ayrim fuqarolarimiz bu taklifni qo‘llab-quvvatlayotganini ko‘rish mumkin. Xususan, ba’zi bir og‘ir, o‘ta og‘ir jinoyatlar, voyaga yetmagan shaxslarga tegajoqlik qilish, qotillik, seriyali qotillik jinoyatlarini sodir etganlarga nisbatan va hatto korrupsiya holatlari uchun o‘lim jazosini tiklash kerak, degan fikrlar bildirilmoqda.Albatta, har kim o‘z fikrini bayon qilish huquqiga ega, lekin O‘zbekistonning bu boradagi pozitsiyasi aniq va qat’iy belgilangan. 2005 yildan amalda va 2008 yildan rasman O‘zbekistonda o‘lim jazosi bekor qilingan. Yurtdoshlarimizda o‘lim jazosi shundoq ham bekor qilingan bo‘lsa, nega bu masala Konstitutsiyaga kiritilyapti, degan savol tug‘ilishi mumkin.Qonunlarimizga ko‘ra, bunday jazo turi mamlakatimiz hududida bekor qilingan. Konstititutsiyaga kiritish taklif etilayotgan o‘zgarishda o‘lim jazosini taqiqlash haqida gap ketmoqda. Ya’ni bekor qilish va taqiqlash bu mutlaqo boshqa-boshqa mazmundagi tushunchalar. Agar Konstitutsiyaga ushbu norma kiritilsa, bu o‘zgarish o‘lim jazosi O‘zbekistonda abadul-abad qo‘llanilmasligini anglatadi.O‘lim jazosini tiklash tarafdori bo‘lgan fuqarolarning aksariyati bu orqali jinoyatchilik ko‘rsatkichi kamayadi, jinoyatchilikning oldi olinadi, deyishadi. Lekin bu bo‘yicha ham xalqaro tajribani tahlil qilganimizda, o‘lim jazosi jinoyatlarning kamayishiga ta’sir qiluvchi asosiy omil emasligini ko‘rdik, ya’ni bu jazo masalaning yechim emas. Bir qator davlatlarda o‘lim jazosi bekor qilingandan so‘ng tiklangan ham, ammo bu bilan vaziyat o‘nglanib qolmagan. Masalan, Xitoyda korrupsiya uchun o‘lim jazosi belgilangan, lekin har yili qancha odam aynan shu jinoyati uchun qatl etilmoqda.Keyingi paytda internetda voyaga yetmagan shaxslarga tegajoqlik qilish bilan bog‘liq holatlar ko‘plab tarqalmoqda, ular qo‘lga olinib, jazo muqarrarligi ta’minlanyapti ham. Aksariyat o‘zbekistonliklar, hammamiz bu kabi jinoyatlarga toqat qila olmasligimiz rost. Shunday paytlarda bunday qilmishni sodir etganlarga o‘lim jazosi qo‘llanishi kerak, degan fikrlar ko‘plab bildiriladi. Takroran aytaman, o‘lim jazosi bu yerda yechim bo‘la olmaydi. Voyaga yetmaganlarga tegajoqlik qilganlarga o‘lim jazosi belgilangan taqdirda ham bunday jinoyatlar to‘xtab qolmaydi, baribir sodir etilaveradi.Bu jarayonda xorijiy tajribani o‘rganib chiqishga to‘g‘ri keldi. Boshqa davlatlar amaliyotida o‘lim jazosiga hukm qilinib, jazo ijro etilgandan keyin qatl qilingan shaxsning aybsizligi isbotlangan holatlar ko‘plab kuzatilganiga guvoh bo‘ldik. Afsuski, o‘lim jazosi qo‘llangandan so‘ng xatoni to‘g‘rilashning imkoni bo‘lmaydi.Mamlakatimizda so‘nggi yillarda sudlar tomonidan ko‘plab oqlov hukmlari chiqarilayotganini ko‘ryapmiz. Agar bizda ham o‘lim jazosi amalda bo‘lganda, ehtimolki, sud tomonidan oqlanayotgan yurtdoshlarimizning bir qismi allaqachon qatl qilib yuborilgan bo‘lishi mumkin edi. Shu nuqtayi nazardan ham Konstitutsiyamizga O‘zbekistonning qat’iy pozitsiyasini bildirish uchun shu qoida kiritilmoqda.Tolibjon Umarov, Bosh prokuratura bo‘lim boshlig‘i:— O‘zbekistonda uchta nuqta – fuqarolik jamiyati, ijtimoiy himoya va huquqiy davlatchilik masalasi orqali inson qadrini ulug‘lashga erishmoqchi bo‘lyapmiz. Shu nuqtayi nazardan xalqimizga Konstitutsiyaviy islohotlar havola etildi va bir oydan ziyod muhokama bo‘ldi. O‘sha muhokamalarning nuqtasi sifatida o‘lim jazosini Konstitutsiya darajasida taqiqlash masalasi kun tartibiga qo‘yilgan.Ikkita yondashuv bor, birinchisi, qotillikka qo‘l urgan shaxsga shafqat qilinmasligi, u albatta qatl qilinishi kerak. Ikkinchi yondashuv esa birinchisiga qarama-qarshi, ya’ni insonning yashash huquqi – bu uning tabiiy huquqi. Buni hech kim olib qo‘yishga haqqi yo‘q. Qatl qilish esa bu – qasos, “Al qasosul minal haq”, ya’ni qasos olish faqat Haqqa xos deyiladi.Nafaqat O‘zbekistonda, balki dunyoning ko‘plab mamlakatlarida huquqshunoslar o‘rtasida ham, aholi o‘rtasida ham bunday tortishuvlar bo‘lib kelgan. O‘lim jazosini Konstitutsiya darajasida taqiqlab qo‘yish bu millatning ulug‘ligidan, huquqiy madaniyati yuksakligidan dalolat beradi. Shuning barobarida bu islohot boshqalarda O‘zbekistondagi huquqiy tizim, qonunchilik tizimiga ijobiy munosabat shakllanishiga asos bo‘ladi.Bobur Rasulov, xalq deputatlari Toshkent shahar kengashi deputati:— Inson o‘zining qilgan jinoyati, gunohi uchun osongina o‘lim topishi bu yaxshi emas. Jinoyatchi uchun peshonasidan otib o‘ldirilish osonmi yoki bir umr qamoqxonada jazoni o‘tashi, og‘ir ishlarda ishlatilishimi? Qaysi biri og‘irroq? Shuning uchun ham xorijda og‘ir jinoyat sodir etgan shaxslar ko‘pincha politsiyaga taslim bo‘lishni istamay o‘z joniga qasd qilganini ko‘ramiz, chunki qamoqqa tushib qiynalgandan shu osonroq deb o‘ylaydi.O‘lim jazosiga loyiq jinoyat sodir etgan shaxslar yillab azob chekishi, vijdoni qiynalishi kerak, deb hisoblayman. Unga beriladigan jazo o‘lim jazosidan ham og‘irroq bo‘lishi, sodir etgan qilmishi uchun u umrining oxirigacha tavba qilib o‘tishi kerak, menimcha. O‘limga hukm qilinsa, u bulardan osongina qutuladi.Qolaversa, yuqorida aytilganidek, sud va tergov tizimi ham xatolardan xoli emas. Nafaqat bizda, balki butun dunyoda uchraydi bu holat. Bundan 50-60 yil oldin 14 yashar o‘smir o‘lim jazosiga hukm qilinib, elektrstulda qatl etilgan. Lekin bunda oradan qanchadir yillar o‘tgandan so‘ng shu o‘smirning mutlaqo aybsiz bo‘lgani isbotlangan. Endi uni qaytarib bo‘ladimi? Yo‘q. O‘lim jazosi mana shunisi bilan ham xavfli. Nohaq qamalgan, jazolangan odamda umrining oxirigacha o‘zining aybsizligini isbotlash imkoni bo‘lishi kerak, deb bilaman.Hayotda tuhmat degan narsa bor. Yolg‘on guvohlik berishlar bor. Tarixda aybsiz bo‘la turib o‘lim jazosiga hukm qilingan shaxslar juda ko‘p. Men keltirgan misolda qatl qilingan shaxs voyaga yetmagan o‘smir bo‘lgani uchun ham ushbu hodisa ko‘pchilikning yodida qolgan, jamoatchilik o‘rtasida shov-shuvga sabab bo‘lgan. Aslida yuzlab, minglab odamlar aybsiz aybdor sifatida qatl qilib yuborilgan va ularda o‘zlarini oqlash imkoni bo‘lmagan. O‘lim jazosi Konstitutsiya darajasida taqiqlanayotgani mana shunisi bilan muhim.Bizning dinimizda, shuningdek, nasroniylik dinida ham insonga umrni Yaratgan berishi, bu ne’mat boshqa insonlar tomonidan tortib olinishi mumkin emasligi, hech kim birovning jonini olishga haqqi yo‘qligi ta’kidlanadi. Insonni qadrlash nuqtayi nazardan uning hayotiga boshqa odamlar tomonidan nuqta qo‘yilishi bu – xato.Salomat Niyozova, yuridik fanlar doktori, professor:— O‘lim jazosi berilishi oqibatida jinoyatchilik soni kamayadimi yoki ko‘payadimi? Mutaxassis sifatida aytib o‘tmoqchiman, shafqatsiz jazo tayinlash jinoyatchilik ko‘rsatkichlarining kamayishiga xizmat qilishini anglatmaydi. Aksincha, har qanday qonunbuzarlik, jinoyat uchun jazoning muqarrarligi ta’minlanishi va bunga ishonchning mavjudligi odamlarga yaxshi ta’sir ko‘rsatadi.2008 yilda respublikamizda o‘lim jazosi bekor bo‘ldi. Uning o‘rniga yengil jazolar tayinlangani yo‘q. Odamlar hozir jinoyatchilarga qattiq jazo berilmayapti deb o‘ylaydi, lekin o‘lim jazosining o‘rniga umrbod va uzoq muddatga ozodlikdan mahrum qilish jazosi tayinlangan. Bu yengil jazolar emas.Jamshid Niyozov tayyorladi."
https://kun.uz/uz/news/2022/08/11/buxoroda-sportchi-kaltaklab-ketildi-holat-yuzasidan-jinoiy-ish-qozgatilgan,2022-12-01 20:26:26.508613,"Buxoro viloyati IIB axborot xizmatiga ko‘ra, holat hodisa sodir bo‘lgan vaqtning o‘zidayoq Buxoro shahar ichki ishlar organlari faoliyatini muvofiqlashtirish boshqarmasida tegishli tartibda qayddan o‘tkazilgan. Voqea sodir bo‘lgan joy, vaqt va ishtirokchilarning shaxsiga aniqlik kiritilgan.Hozirda holat yuzasidan Jinoyat kodeksining 277-moddasi (bezorilik) 3-qismi bilan jinoyat ishi qo‘zg‘atilgan va dastlabki tergov harakatlari olib borilmoqda. Tergov natijalari yuzasidan qo‘shimcha axborot berilishi ma’lum qilingan.So‘nggi vaqtlarda mahalliy sportchilar bilan bog‘liq ketma-ket noxush voqealar ro‘y berdi."
https://kun.uz/uz/news/2022/08/11/saudiyadagi-ozbeklar-madina-islom-universitetida-oqish-fiqh-va-jamiyat-mahmud-usmon-bilan-intervyu,2022-12-01 20:26:28.035314,"Kun.uz muxbiri Saudiya Arabistonidagi o‘zbeklar, ishlash va ta’lim olish, shuningdek boshqa masalalarda uzoq yillardan buyon ushbu davlatda istiqomat qilib kelayotgan yurtdoshimiz, Madina Islom universiteti magistranti Mahmud Usmon bilan suhbatlashdi.— Dastlab uzoq yillardan beri Saudiya Arabistonida yashayotgan yoki ma’lum sabablar tufayli u yerga borib, ishlayotgan yurtdoshlarimiz haqida so‘zlashsak. Ularning yashash tarzi, hayoti to‘g‘risida qisqacha gapirib bersangiz.— Saudiya Arabistonidagi o‘zbeklarni 3 toifaga ajratsa bo‘ladi. Birinchisi – ota-bobolari sho‘rolar davrida Saudiya Arabistoniga hijrat qilib, o‘sha yerning fuqaroligini olib qolib ketgan o‘zbeklar. Ularning orasida siyosiy shaxslar, vazirlar, davlat vakillari, olimlar ham bor.Ikkinchi toifa o‘zbeklar Afg‘oniston fuqarosi bo‘lgan o‘zbeklar hisoblanadi. Ular o‘sha sho‘rolar davrida Afg‘onistonga hijrat qilib borib, keyin Saudiya Arabistoniga kelgan o‘zbeklardir. Ularning ba’zilari oldin ko‘chib borib, fuqarolik olmagan bo‘lishi ham mumkin. Ularning ijtimoiy holati birinchi toifa bilan teng bo‘lmagani uchun ular ko‘pchilikka tanish emas. Lekin ular ham Saudiyada ko‘pchilikni tashkil etadi.Uchinchi toifaga esa O‘zbekiston fuqarolari kiradi. Mana shu toifani ham 4 ga bo‘lish mumkin, aslida. Birinchi guruhga Saudiya Arabistonida o‘qiydigan talabalar kiradi. Ular hozirda u yerdagi nufuzli oliygohlarda tahsil olishmoqda.Keyingi guruh vakillari – oliy ma’lumotli, o‘zining sohasi bo‘yicha ishlash uchun ketgan vatandoshlarimiz. Ular hozirda Saudiya Arabistonining mehnat qonunchiligi asosida, huquqlari to‘laqonli himoya qilingan tarzda 2-3 ming dollar evaziga shartnoma bilan ishlashmoqda. Bunda shartnomalarni yaxshilab o‘rganib, unga keyin qo‘l qo‘yishni tavsiya qilgan bo‘lardim.Uchinchi guruh esa mutaxassis sifatida ketgan, ammo oliy ma’lumotli bo‘lmagan vatandoshlar sanaladi. Ular oshpaz, maxsus restoranlarda ishlovchi xodimlar bo‘lishi mumkin. Ya’ni qandaydir mutaxassislikka ega, biroq oliy ma’lumotga ega bo‘lmagan qatlam. Bu guruhdagilar o‘rtacha 1-2 ming dollargacha oylik olishadi. Ularning muammolari nisbatan ko‘proq bo‘lishi mumkin.To‘rtinchi guruhga esa Saudiya Arabistoniga borib, uy ishchisi bo‘lib ishlaydiganlarni kiritamiz. Boshqa guruhlarga solishtirganda, ularning yashash sharoiti va ishi og‘irroq bo‘ladi, dam olish kunlari bo‘lmaydi. Saudiya mehnat qonunchiligi bo‘yicha ularni himoya qilish qiyin.Bundan tashqari, yana bir toifaga kiruvchilar ham bor, ular Saudiyaga talaba bo‘lib ketgan, o‘qishni bitirib o‘sha yerda qolib ketgan o‘zbeklar hisoblanadi.Umuman olganda, vatandoshlarga oliy ma’lumotli bo‘lib, mutaxassis sifatida bormoqchi bo‘lishsa, tavsiya beraman shu mamlakatga borishni. Ammo boshqa holatlarda bormagani yaxshi.— Saudiya Arabistoniga oliy ma’lumotli mutaxassis sifatida borishni tavsiya qildingiz. Shunda kadrlarimiz qaysi tilni yaxshi o‘rganib borgani ma’qul, ingliz tilimi yoki arab tili?— Albatta, birinchi navbatda ingliz tilini bilgani muhimroq. Sababi ko‘pincha ularni ishga yollash vaqtida, ayniqsa oliy ma’lumotli insonlar chaqirilayotganida ularning ingliz tilisiga e’tibor beriladi. Qolaversa, arab tilini bilgani ham foydadan xoli emas, bu ular uchun ijobiy natija olishida ko‘mak beradi.— Yuqorida Saudiya Arabistonidagi oliygohlar, u yerdagi o‘zbek talabalari haqida ham so‘z ochdingiz. Demak, arab universitetlariga qiziqishlar yuqori. Xo‘sh, Saudiya Arabistonida talabalar uchun qanday sharoitlar yaratiladi? Umuman u yerning o‘qish tizimi haqida gapirib bersangiz.— Ijtimoiy tarmoqlarda ham bu savol ko‘p so‘raladi, ayniqsa ota-onalar tomonidan. Kishi har bir qarorini qabul qilishdan avval o‘sha qarorini taroziga solib ko‘radi.Saudiya Arabistonida o‘qishning salbiy ko‘ringan bir jihati bor. Bilamiz, u yerdagilar hanbaliya mazhabiga amal qiladi. Saudiya Arabistoniga borganlar bu mazhabni yanayam chuqurroq va yaxshiroq o‘rganishadi, yurtiga qaytganda esa shundan kelib chiqib, boshqalarga o‘rgatishni, fatvo berishni boshlaydi. Aslida esa hanbaliya mazhabi ulamolari nazdida bu noto‘g‘ri hisoblanadi.Yoki u yerdagi aqidaviy qarashlar bizning yurtimizdagidan farq qilishi ham mumkin. Bu ham muammoli nuqta sifatida ko‘rilishi mumkin.Ijobiy nuqtalarni ko‘radigan bo‘lsak, u yerga o‘qish uchun borganlar payg‘ambarimiz Muhammad sollallohu alayhi vasallam yashagan shaharda bo‘lish imkoniyatiga ega bo‘ladi. Masjidi Nabaviyda namoz o‘qiydi, istagan vaqtida Umra ziyoratini ham o‘taydi, yaxshi ibodatlar qiladi, ko‘plab olimlar bilan tanishadi.Qolaversa, Saudiya Arabistoni universitetlarida, ayniqsa, Madina Islom universitetida hanafiylik mazhabi o‘rgatiladi. Ya’ni universitetning asosiy kursi sifatida emas, qo‘shimcha to‘garaklarda o‘rgatiladi.Tolibi ilm ahli uchun barcha sharoitlar yaratilgan, buning uchun katta-katta olimlar ham jalb qilingan. Ya’ni o‘qish vaqtida hanbaliylik, o‘qishdan tashqarida hanafiylik mazhablarini o‘rganishlari mumkin. Bu esa ularning ham ilmi yanada kengayishiga xizmat qiladi.U yerda tahsil olishning yana bir ijobiy tomoni – Saudiya Arabistonining diplomlari O‘zbekistonga ham o‘tadi. O‘qishni tamomlagach, vatandoshlar yana yurtiga qaytib, magistratura yoki doktoranturani ham davom ettirishlari mumkin.Agar mendan so‘rashsa, albatta, Saudiya Arabistonida o‘qishni tavsiya qilaman. O‘qiganda ham foydali ilm olib, kuchli mutaxassis bo‘lib, O‘zbekistonga qaytib, qandaydir ijobiy o‘zgarish qilishga harakat qilish kerak.Saudiyada talabalar rasman ishlashi mumkin emas, ular kelganda shunaqa shart qo‘yiladi. Lekin universitet rozi bo‘lsa boshqa gap. Bundan tashqari, Saudiya universitetlari boy: yotoqxona, ovqat va kitoblar uchun pul beradi. Bundan tashqari, iqtidorli talablar uchun maxsus stipendiyalar beriladi.To‘liq intervyu bilan yuqoridagi videoda tanishish mumkin.Farrux Absattarov suhbatlashdi.
Tasvirchi – Abduqodir To‘lqinov.
Montaj ustasi – Abdusalim Abduvohidov.Videolavha va maqoladagi diniy matnlar Vazirlar Mahkamasi huzuridagi Din ishlari bo‘yicha qo‘mitaning tegishli ekspertiza xulosalari asosida tayyorlangan."
https://kun.uz/uz/news/2022/08/11/qarshidagi-kanaldan-jasadi-topilgan-yigit-voqeasi-marhumning-yaqinlari-bu-tabiiy-olim-bolganiga-ishonmayapti,2022-12-01 20:26:29.541019,"Marhumning akasi Dilshod Karimov Kun.uz muxbiri bilan suhbatda tergovga qadar surishtiruv harakatlari sust ketayotgani, sud-tibbiy ekspertiza xulosasi cho‘zilayotganini ma’lum qildi.Dilshod Karimovning aytishicha, ukasi Islomni 11 iyul kuni 23:00 lar atrofida Asad ismli tanishi telefon orqali chaqiradi. Asad o‘zi ishlayotgan korxonada hamkasblari bilan tortishib qolganini aytadi. Islom o‘sha joyga tanish haydovchi bilan yetib borganida, ularni bir guruh yigitlar kutib turgan bo‘ladi. Mushtlashuv yuzaga keladi. Bu orada Islomni olib borgan haydovchi ham, uni chaqirgan Asad ham voqea joyidan qochadi. Islomning o‘zi kaltaklar ostida qoladi – o‘sha kuni oqshom u uyga qaytmaydi.Ertasi kuni yigit suvga cho‘kib ketgan bo‘lishi mumkin, degan gumon bilan favqulodda vaziyatlar xodimlari, huquq-tartibot idoralari voqea joyini ko‘zdan kechiradi. G‘avvoslar jalb qilinadi, biroq natija bo‘lmaydi.Islom voqeadan uch kun o‘tib, 14 iyul kuni Qarshi magistral kanalining quyiroq qismidan o‘lik holda topiladi.  Dilshod Karimov o‘sha kuni ukasi kaltaklanganiga bevosita guvoh bo‘lganlar borligini aytadi. Biroq u marhumning yaqinlari, guvohlar jiddiy so‘roq qilinmayotganidan taajjublanmoqda. 25 kundan ortiq vaqt o‘tsa-da, ekspertiza xulosalari chiqmayotgani, ukasini urgan yigitlarga nisbatan hech qanday chora qo‘llanmayotgani uning ko‘ngliga shubha solmoqda. «Ishni bosti-bosti qilib yuborishlaridan qo‘rqaman», deydi aka.Islomning onasi Sabohat Xidirova bilan ham suhbatlashdik. Ona farzandining sodda va boshqalarga doim hamdardlik hissi bilan yashaganini aytmoqda. Ayol shu kunlarda kenja o‘g‘liga kelin olmoqchi bo‘lib yurgani, biroq dog‘da qolganini yig‘lab aytib berdi.Biz asosiy guvoh – 11 iyul kechasi Islomni chaqirgan tanishi Asad bilan u kaltaklangan joyda suhbatlashdik. Asadning aytishicha, o‘sha kuni o‘zi ishlayotgan korxonadagi yigitlar bilan ziddiyatga borib qoladi. Natijada o‘zi akasidek ko‘rib yurgan Islomni yordamga chaqiradi.Asad Islom kanaldan topilgan kunda, voqeaning issig‘ida u bilan prokuratura va IIB vakillari umumiy tarzda bir marta suhbatlashganini bildirdi. Biroq uni organ xodimlari qaytib chaqirmagan.«Islom akani oxirgi marta ko‘rganimda, uni tepishayotgandi, bir necha kishi bo‘lib unga yopishishdi», deydi Asad.Islom Karimov bolaligidan sport bilan mustaqil shug‘ullanib kelgan. Uning oila a’zolari aynan Qarshi magistral kanalida cho‘milib katta bo‘lganini aytmoqda. Shu sababli kaltaklanib ojiz holatga keltirilmagan yoki avval o‘ldirilib, suvga tashlab yuborilmagan bo‘lsa, u aslo cho‘kib ketmasligiga ishonishmoqda.Marhumning akasi Dilshod Karimov ko‘z o‘ngimizda o‘zini kanalga tashladi. U narigi qirg‘oqqa suzib o‘tib, nafas rostlamasdan yana ortga qaytdi. Shu harakati orqali o‘zidan jismonan baquvvat bo‘lgan ukasi uchun kanaldan suzib chiqish muammo bo‘lmasligini isbotlashga urindi.Biz marhumning yaqinlari bildirgan e’tirozga asosan Qashqadaryo viloyat prokuraturasidan izoh olmoqchi bo‘ldik. Viloyat prokuraturasi axborot xizmati rahbari Sohibjon G‘aybullayev biz bilan suhbatda tergovga qadar tekshiruv harakatlari olib borilayotgani, ekspertiza xulosasi kutilayotganini ma’lum qildi. Mas’ul bundan ortiq ma’lumot qo‘shimcha qila olmasligini bildirdi.Isomiddin Po‘latov, Kun.uz muxbiri.Tasvirchi va montaj ustasi: Faxriddin Hotamov."
https://kun.uz/uz/news/2022/08/10/imkon-savdo-markazining-filiali-endi-jizzaxda,2022-12-01 20:26:31.656885,"«IMKON» brendi O‘zbekiston bo‘ylab o‘zining 20-filialini Jizzax shahrida ishga tushirdi. Yangi ochilgan «IMKON» savdo majmuasida 5000dan ziyod mahsulotlarni xarid qilish mumkin.«IMKON» savdo markazi mijozlari birgina fuqarolik pasporti yoki ID karta orqali maishiy texnika, mebellar, avto ehtiyot qismlari, sport anjomlari, bolalar uchun maxsus anjomlar, elektronika, santexnika, oshxona jihozlari, uy-ro‘zg‘or buyumlari mahsulotlariga boshlang‘ich to‘lovsiz, muddatli to‘lov shartiga binoan ega bo‘lishlari mumkin.Yil davomida bo‘lib to‘lash imkoniyati xaridorga har tomonlama qulay bo‘lishi uchun kechikkan kunga qo‘shimcha pul (penya) hisoblanmaydi.Eslatib o‘tamiz, ushbu savdo markazidan xarid qilingan mahsulotlarni yetkazib berish, o‘rnatish va o‘rgatish mutlaqo bepul amalga oshiriladi. Shuningdek, nosoz chiqqan mahsulotlar uchun servis xizmati ham tashkil qilingan.“Oilaviy taraqqiyot sari” shiori ostida faoliyat ko‘rsatishga asoslangan «IMKON» savdo majmuasi O‘zbekistonda 2012 yilning may oyidan boshlab o‘z faoliyatini boshlagan va bugungi kunda Farg‘ona, Andijon, Namangan va Toshkent, Samarqand viloyatlarida o‘zining filiallariga ega. Endilikda Jizzax viloyati aholisi ham bu majmuadan xonadon uchun kerakli barcha buyumlarni xarid qilishlari mumkin.“Imkon”ning asosiy maqsadi respublika aholisi uchun qulay va kerakli ro‘zg‘or anjomlari bilan ta’minlashga qaratilgan bo‘lib, Sizga oilangizning har bir a’zosi uchun kerakli buyumlar xaridiga imkon yaratadi.«IMKON» eshiklari Siz uchun hamisha ochiq!«IMKON» savdo markazining ijtimoiy tarmoqlardagi sahifalari:Telegram: t.me/imkonsavdomarkaziInstagram: instagram.com/imkonsavdomarkaziFacebook: fb.com/imkonsavdo.uz   Reklama"
https://kun.uz/uz/news/2022/08/10/bolamning-dardiga-davo-izlab-musofirchilikdamiz-5-yoshli-jasmina-yashashni-istaydi,2022-12-01 20:26:33.106823,"“Chora axtarib qizimni olib Hindistonga kelgan edik. Bu yerda jigar ko‘chirish operatsiyasi orqali bolam tuzalishi mumkinligini aytishdi. Lekin moddiy sharoitimiz bu amaliyot uchun to‘lanadigan pulni topishga yetmaydi. O‘zbekistonda 10 oylik chaqalog‘im insult sababli to‘shakka mixlangan buvisining qo‘lida qolgan. Turmush o‘rtog‘im oddiy ishchi. Shu bolamning dardiga davo izlab shu yerlarga kelganmiz”, - deya zorlanadi Jasminaning onasi Nasiba Durdiyeva.Besh yillik davolanishlardan oilaning tinkasi qurigan. Yaxshilarning yordamida Hindistonga ketgan ona-bola bir oydan beri operatsiyaga tayyorgarlik ko‘rishmoqda. Ammo ularda operatsiya uchun kerakli mablag‘ yo‘q. Qizaloqning darddan forig‘ bo‘lishi uchun yana 18 ming AQSh dollari miqdorida mablag‘ kerak.UzCard: 8600 0610 4682 7589 onasi Nasiba Durdiyeva nomidaHUMO: 9860 0801 6508 8305 onasi Nasiba Durdiyeva nomidaManzil: Qoraqalpog‘iston respublikasi, To‘rtko‘l tumani, Chinoz ko‘chasi 7 uy."
https://kun.uz/uz/news/2022/08/10/yogingarchilik-holatlarida-kirish-imtihonlari-bir-kunga-kechiktirilishi-mumkin,2022-12-01 20:26:34.726432,"10 avgust kuni Namangan viloyatida yomg‘ir yog‘gani sababli kirish imtihonlari belgilangan vaqtdan kechroq boshlandi. Davlat test markazining xabar berishicha, abituriyentlar barcha tekshiruvlardan o‘tkazilgan holda usti yopiq, yomg‘irdan himoyalangan o‘rinlarga joylashtirib turilgan.Yog‘ingarchilik tinishi bilan abituriyentlar o‘z quyidagi vaqtlarda test sinovini boshlashgan:DTM axborot xizmati rahbari Jamshidbek Odilovning Kun.uz'ga ma’lum qilishicha, test sinovi jarayonlarida bu kabi holatlar bo‘lishi markaz tomonidan hisobga olingan.“Agarda oldinda kelayotgan imtihonlarda kun bo‘yi yog‘ingarchilik kuzatiladigan bo‘lsa, test sinovlari keyingi kunga ko‘chirilishi ham mumkin”, – dedi u.Odilov Kun.uz muxbirining nima sabab bu yilgi kirish imtihonlari ham ochiq maydonlarda o‘tkazilayotgani borasidagi savoliga javob berdi. Uning aytishicha, bu qaror Davlat qabul komissiyasi tomonidan qabul qilingan, bu borada DTM izoh bera olmaydi.Eslatib o‘tamiz, kirish imtihonlari 8 avgustdan boshlandi, oyning 20-sanasigacha davom etishi belgilangan. Avvalroq test sinovining ilk natijalari e’lon qilingandi."
https://kun.uz/uz/news/2022/08/09/fuqarolar-begaraz-donorlik-uchun-qon-topshirishga-ragbatlantiriladi,2022-12-01 20:26:36.157215,"O‘zbekistonda qon bilan ishlash muassasalari faoliyati takomillashtiriladi va aholi orasida beg‘araz donorlik harakati rivojlantiriladi. Bu borada prezident qarori imzolandi.“Nigoh” Telegram-kanalining xabar berishicha, qarorga binoan:2023 yil 1 yanvardan boshlab “O‘zbekiston Respublikasi faxriy donori” ko‘krak nishoni bilan taqdirlangan shaxslarga biryo‘la beriladigan pul mukofoti summasi BHMning 5 baravaridan 15 baravarigacha (1,5 mln so‘mdan 4,5 mln so‘mgacha) oshiriladi.Mazkur ko‘krak nishoni bilan taqdirlangan shaxslarga quyidagi huquqlar beriladi:Ma’lumot uchun, “O‘zbekiston Respublikasi faxriy donori” ko‘krak nishoni 2014 yilda ta’sis etilgan. Bu nishon o‘z qonini kamida 40 marta yoki uning tarkibiy qismlaridan bir qismini kamida 60 marta bepul topshirgan shaxslarga beriladi."
https://kun.uz/uz/news/2022/08/09/qashqadaryoda-fuqaro-singlisiga-qongiroq-qilgan-yigitni-pichoqladi,2022-12-01 20:26:37.580621,"Bosh prokuratura matbuot xizmati rahbarining Kun.uz’ga ma’lum qilishicha, 2022 yil 8 avgust kuni Yakkabog‘ tumani, Qo‘shilish qishlog‘ida yashovchi 30 yoshli yigit mahalladoshini singlisining sha’ni va qadr qimmatini kamsitishda, oilasining tinchligini buzishda ayblaydi. So‘ng qo‘lidagi pichoq bilan mahalladoshi tanasining turli qismlariga urib, jarohat yetkaza boshlagan.Jabrlanuvchi olgan tan jarohatlari bilan qochib qutulish uchun odamlardan baqirib yordam so‘rab, paxta dalasi bilan yonma-yon bo‘lgan tutzorga qochib kirgan.Jabrlanuvchining baqirganini eshitgan bir guruh fuqarolar hodisa joyiga yetib kelganini ko‘rgan gumondor jinoiy harakatlarini oxirga yetkaza olmasdan, qo‘lidagi pichoq bilan hodisa joyidan qochib yashiringan.Shifokorlar tomonidan jabrlanuvchiga o‘z vaqtida ko‘rsatilgan tibbiy yordam tufayli uning hayoti saqlab qolingan.Qayd etilishicha, mazkur holat yuzasidan 2022 yil 8 avgust kuni Yakkabog‘ tumani prokuraturasi tomonidan Jinoyat kodeksining 25-97-moddasi 1-qismi bilan jinoyat ishi qo‘zg‘atilgan.Avvalroq, Qashqadaryo viloyati Ko‘kdala tumanida mast fuqaro otasi va farzandini pichoqlagandi."
https://kun.uz/uz/news/2022/08/09/hayot-sinovlari-oldida-sportdagi-qiyinchiliklar-hech-narsamas-para-dzyudochi-chempion-qizlar,2022-12-01 20:26:39.047169,"Sportchilar paradzyudo bo‘yicha O‘zbekiston chempioni bo‘lishgan va boshqa qator musobaqalarda munosib ishtirok etib kelishmoqda.Xosiyatxon Foziljonova hayoti davomida uchragan qiyinchiliklari va sportga kirib kelishi haqida so‘zlab berdi:“Aslida bu yerga kelishimga sinfdoshim sababchi bo‘lgan. U uyimizga kelib, Andijon shahrida ko‘zi ojizlar uchun dzyudo sport turini o‘rgatishayotganini aytdi. Biz keldik. Bizni Shokir aka Isomiddinov kutib oldi va shundan beri shu yerda shug‘ullanamiz.Ko‘pchilik ko‘zi ojiz bo‘lsa, nima ham qila oladi, qo‘lidan hech narsa kelmaydi, deyishadi. Hattoki o‘zimga ham nogiron bo‘lsang, uyda o‘tirsang bo‘lmaydimi, seni yetaklab borishga kimning vaqti bor, deydiganlar ham bo‘lgan.Ba’zida ko‘zim ojiz bo‘lib qolganidan tushkunlikka tushib, barchasini tashlab ketgim keladi. Lekin bunday holatlardan ustozim beradigan motivatsiya tufayli chiqib ketaman”.Muharramoy Abdusamatova umidsizlikka tushmaslik, mag‘lubiyat alami va erishayotgan yutuqlari haqida gapirib berdi:“Imkoniyatimiz cheklangani uchun usullarni bajarishimizda qiyinchiliklar bo‘ladi. Kuniga ikki mahal shug‘ullanaman. Hayot qiyinchiliklari oldida sportdagi qiyinchiliklar hech narsa emas.Menday ko‘zi ojiz, imkoniyati cheklanganlardan tushkunlikka tushmasliklarini so‘ragan bo‘lardim. Doimiy harakat qilishdan to‘xtashmasin, derdim.Ikki karra O‘zbekiston chempioniman, universitetda 4-bosqich talabasiman. Ota-onam doim meni qo‘llab-quvvatlaydi. Shuning o‘zi mening yutuqlarim.Turkiyada bo‘lgan musobaqadagi mag‘lubiyatda juda ham alam qilgan. Xuddi butun O‘zbekiston ortimdan qarab turganday his qilganman”.Xosiyatxon oilaviy sharoiti, yo‘lkira uchun ham pul topa olmay qolayotgan vaqtlari va unga yordam berayotganlarga to‘xtalib o‘tdi.“Oilada qiyinchilik bo‘ladi. Ba’zida kelib-ketishga sharoit ko‘tarmay qoladi. Dadam va ukam ikkinchi guruh nogironi. Ba’zan yo‘lkira uchun ham pul topa olmay qolaman. Mana shunday paytlarda murabbiyim yo‘lga chiqavering, o‘zim kutib olaman, deb yo‘lkiramgacha beradi”.Har ikki sportchining ham kelajakdagi orzusi – Olimpiada, Osiyo va jahon chempionatlarida munosib ishtirok etish.Ko‘zi ojiz bo‘lishiga qaramay marrani katta olib, o‘z oldiga ulkan maqsadlarni qo‘yayotgan bu ikki qahramonimizning orzulari ushalishiga tilakdoshmiz.Abduvali Qurbonov,
Kun.uz muxbiri
Tasvirchi va montaj ustasi – Azizbek Ismoilov."
https://kun.uz/uz/news/2022/08/09/xavfli-nuqta-yovvoyi-tartib-qoidalar-amal-qiladigan-mardikor-bozorlar-haqida,2022-12-01 20:26:40.511100,"Jurnalistlar juda ko‘p qalamga olgan «mardikorlar bozori» ham xuddi shunday, har lahzada «yong‘in» kelib chiqish xavfi mavjud bo‘lgan hudud ekanligini bu yerga borgan inson juda yaxshi biladi. Bu maskanda jamiyat qoidalaridan ko‘ra, ko‘proq bozor, to‘g‘rirog‘i, ibtidoiy qoidalar ishlaydi. Kim kuchli, kimning ovozi baland bo‘lsa — o‘sha g‘olib bo‘ladi va bozorni o‘z qo‘liga oladi. Bir qaraganda adolatli, ammo bir qarasang, nohaqlikning eng cho‘qqisi yashnaydigan bu jamiyatda yashab qolishning o‘zi oson emas.Bu haqda qariyb har yili maqolalar beriladi. Xalqaro tajribalardan kelib chiqqan holda jiddiy takliflar bildiriladi. O‘tgan yillar davomida birmuncha o‘zgarishlar kuzatilgan bo‘lsa-da, ammo mardikor bozorlarida ish tartibi, odam yollash va ishlayotganlarning mehnat huquqlari hamon o‘sha-o‘sha.Samarqand tumanida joylashgan mardikor bozorida yuzaga kelgan tortishuv va uning natijasida ikki nafar ayolning kaltaklangani haqida ko‘pchilik eshitdi. Voqea tafsilotlariga to‘xtalib o‘tmoqchi emasmiz. Hech qanday sabab voqeaning bunday tus olishiga izn bermaydi. Afsuski, ibtidoiy qoidalar bilan yashaydigan ushbu «bozor»da janjallar ham shu yo‘l bilan hal etib qo‘ya qolinganini ko‘pchilik tushunib turibdi.Kaltaklangan ayollar bilan bog‘liq tafsilotlar orasida ularning asli pastdarg‘omlik, ayni paytda Samarqand shahridagi Kimyogarlar qo‘rg‘onida istiqomat qilishi aytilgan. Afsuski, voqea ijtimoiy tarmoqlarni «portlatgan» bir paytda ham na Samarqand shahar va na Past Darg‘om tuman oila va xotin-qizlar bo‘limining xotin-qizlar bilan ishlovchi mutasaddilari holatga munosabat bildira oldi.Viloyat oila va xotin-qizlar boshqarmasi rahbari Zebiniso Rahmonova bu haqda o‘z fikrini aytib, ayollarning kaltaklanishiga qarshi ekanligini ma’lum qildi. Ammo nega ayollar bilan to‘g‘ridan to‘g‘ri ishlashi lozim bo‘lgan tuman, shahar mutasaddilari ular bilan suhbatlashgani, ularning ahvoli o‘rganilgani borasida biror so‘z demagani kishini o‘ylantiradi.Faqatgina ichki ishlar idoralari vaziyat nazoratga olindi, deya o‘z munosabatini bildirganini hisobga olmaganda, boshqa jiddiy munosabat ko‘rmadik. Vaholanki, keyingi paytlarda Samarqandda bunday holatlar bir emas, bir necha marta takrorlandi.Ayol kishining kaltaklanishi bilan bog‘liq holat Ishtixon tumanida ro‘y bergan, afsuski, bu masalada ham ushbu idoralarning sukut saqlaganiga guvoh bo‘lgandik. Buni qarangki, bu holatda ham mehnat huquqlari buzilishi janjalga asosiy sabab edi.Umuman olganda, mehnat huquqlari yuqorida ta’kidlanganiday, ushbu bozorda istalgancha buzilishi mumkin. Birinchidan, ertadan kechgacha ishlash barobarida pulini ololmay qolish holatlari ham uchrab turadi. Shuning o‘zi bu yerda har qadamda xavf mavjudligini anglatadi. Eng yomoni, ularning tinimsiz mehnati stajga kiritilmaydi. Garchi shunday qiyinchiliklar kuzatilsa-da, mardikor bozoridagilar aynan shu yerdan non topishni istaydi.— Chunki bizga taklif etilayotgan ishlarning oylik maoshi 1,5–2 million so‘mni tashkil qiladi, — deydi mardikor bozoridan ish izlovchi ayol. — Biz bu pul bilan oilamizni qanday tebratamiz? Bir yoqdan turmush o‘rtog‘im bo‘lib, u ham oilani boqayotgan bo‘lsaki, mayli, qo‘shimcha daromad, deb shu maoshga rozi bo‘lsam. Lekin uch nafar bolamni bu pul bilan boqolmayman-da.Bugun mardikor bozorida, odam yollab ishlatadiganlar yaxshi biladi, ularning kunlik ish haqi ancha oshgan. Qolaversa, ular ilgarigiday, nima desangiz ko‘nib, barcha ishga bo‘yin egib ketavermaydi, o‘ziga yarasha talablar qo‘yadi, agar bajarmasangiz, siz bilan xayrlashib qo‘ya qoladi. O‘z haqini yetarlicha talab qiladi.Lekin bu — jamiyat shunday bozorni saqlab turishi kerak, degani emas. Allaqachon uning zamonaviy shakliga o‘tish fursati yetdi. Bu tabiiyki, bitta-ikkita idoraning vakolati bilan bitadigan ish emas. Masalaga hukumat darajasida, jiddiy isloh talab etadigan tarzda yondashuv lozim. Shunday bo‘lmas ekan, u hudud mudom «yong‘in» xavfi mavjud o‘choq bo‘lib qolaveradi.Inson huquqlari buzilishi bilan bog‘liq hodisalardan tortib, eng yovvoyi tartib-qoidalar amal qiladigan va bir kuni uning oqibatlari butun jamiyatga dog‘ bo‘lib tushadigan holatlargacha.Gulrux Mo‘minova, jurnalist"
https://kun.uz/uz/news/2022/08/09/ssv,2022-12-01 20:26:41.967268,"Sog‘liqni saqlash vazirligi tomonidan hududlarda o‘tkazilayotgan sog‘lomlashtirish aksiyalari ana shunday bemorlarga katta yengillik bermoqda.Vazirlik markaziy apparati jamoasi, respublika ixtisoslashtirilgan tibbiyot markazlari rahbarlari va shifokorlari, tibbiyot oliy o‘quv yurtlari olimlari, jami 150 nafardan iborat maxsus guruhning bu galgi geolokatsiyasi Sirdaryo viloyati bo‘ldi.Tahlillarga ko‘ra, bugun Sirdaryo viloyatida eng ko‘p tarqalgan kasalliklar orasida nafas olish tizimi a’zolari xastaliklari yuqori o‘rinda turadi. Keyingi o‘rinlarni esa qon va qon yaratish a’zolari kasalliklari, ovqat hazm qilish, yurak-qon tomir tizimi xastaliklari band etgan. Bu kabi kasalliklarni davolash, sohaga doir masalalarni tizimli va manzilli hal etish uchun, avvalo, aholining bu boradagi muammolarini o‘rganish hamda ularga ijobiy yechim topish kabi qator chora-tadbirlar talab etiladi.Guliston shahar ko‘p tarmoqli markaziy poliklinikasi – birinchi manzilDastlab Guliston shahar ko‘p tarmoqli markaziy poliklinikasida muammoli masalalar bilan kelgan murojaatchilarni Sog‘liqni saqlash vazirligi mas’ullari qabul qildi. Tadbir davomida aholi murojaatlari tinglanib, muammoli masalalarni joyida hal etish choralari ko‘rildi. 12 yoshda orttirilgan dardga 33 yoshda chora topildiO‘z muammmosiga yechim topgan bir shunday fuqarolardan biri Dilbar Qo‘shoqova — 1989 yilda tug‘ilgan. Guliston shahrida yashaydi. 3 nafar farzandi bor. Ushbu ayolni 12 yoshligidagi dard hamon qiynaydi. Uning aytishicha, bolaligida yerga qattiq yiqilishi tufayli oyoq suyagi yorilgan.  Oqibatda suyak yemirilib, oqsoqlik boshlangan. Biroq moddiy imkoni yo‘qligi sababli o‘z vaqtida davolana olmagan. Natijada bemorning ahvoli yillar davomida yanada og‘irlashadi. Ayniqsa, ayol uchinchi farzandini dunyoga keltirgach, kasallik yanada zo‘raygan. Qabulda vazirlik mutasaddilari uning murojaatlariga quloq tutdi. Bemorga davlat hisobidan bepul protez qo‘yilib, davolanadigan bo‘ldi.2 yil infarkt asorati bilan qiynalib yurgan bemorda stentlash amaliyoti o‘tkaziladiSayyor qabul davomida o‘z muammosiga yechim topgan yana bir bemor – Olloyor Bo‘tayorov Guliston shahar Sayqal mahallasida yashaydi. 52 yoshda. U 2020 yil infarktni boshdan kechirgan. Shundan beri muntazam davolanib yuradi. Ammo dard chekingani yo‘q. O‘tkazilgan sayyor tibbiy qabuldan Olloyor aka ham noumid qaytmadi. Bemorga Akademik V. Vohidov nomidagi respublika ixtisoslashtirilgan xirurgiya ilmiy-amaliy tibbiyot markazida stentlash operatsiyasi uchun bepul yo‘llanma berildi.Sayyor qabullar Boyovut tumanida davom etdiSayyor tibbiy qabulning keyingi bosqichi Boyovut tumani Taraqqiyot mahallasi hududidagi ixtisoslashtirilgan maktab-internatida bo‘lib o‘tdi. Qabulda viloyatning barcha hududlaridan kelgan bemorlar jam bo‘ldi. O‘tkazilgan tadbirda fuqarolar dastlab ro‘yxatga olinib, elektron tarzda tor soha mutaxassislari ko‘rigiga yo‘naltirildi. Shuningdek, bemor tibbiy yordamga muhtojlik darajasiga ko‘ra tasniflanib, ko‘rsatiladigan tibbiy xizmat hajmi tuman, viloyat va respublika miqyosida belgilab olindi.Muammoli masalalar bilan kelgan fuqarolarni Sog‘liqni saqlash vazirligi mas’ullari qabul qilib, murojaatlariga tezkor yechim topish choralari ko‘rildi. Murakkab jarrohlik amaliyotlari talab etiladigan, biroq davolanishga imkoni yo‘q aholi vakillariga shu joyning o‘zida davlat hisobidan davolanish uchun yo‘llanmalar rasmiylashtirildi.Bo‘yin tomirida anevrizma bo‘lgan 4 yoshli bemor poytaxtda operatsiya qilinadiXovos tumanida yashovchi Guljahon Abduqodirova ham 4 yoshli farzandining darddan sog‘ayishi uchun sayyor tibbiy qabulga yordam ilinjida kelgan. Ayolning 2018 yilda tug‘ilgan murg‘ak farzandini bo‘yin tomiridagi anevrizma kasalligi qiynaydi. Shu vaqt ichida onaning shifo izlab bormagan joyi qolmadi. Ammo natija yo‘q. Bugun esa uning farzandi uchun qilgan murojaati javobsiz qolmadi. Bemor bolaga akademik V. Vohidov nomidagi respublika ixtisoslashtirilgan xirurgiya ilmiy-amaliy tibbiyot markazida bepul operatsiya qilish uchun yo‘llanma berildi.Gepatit B ga chalingan 35 yoshli ayol bepul dori vositalari bilan ta’minlandiSarvinoz Usmonova 35 yoshda. 2017 yil unga surunkali gepatit V xastaligi tashxisi qo‘yilgan. Shifokorlarning aytishicha, bu kasallikka chalingan bemorlar uzoq vaqt ushbu virusga qarshi kerakli dori vositalarini ichib yurishi lozim. Aks holda, sirroz va jigar saratoni kabi jiddiy xastaliklarga olib kelishi mumkin. Sayyor qabulda bemor poytaxtdan kelgan malakali shifokorlar tomonidan tekshiruvdan o‘tkazilib, bepul dori vositalari bilan ta’minlanadigan bo‘ldi. Ikki tomonlama koksartrozga chalingan bemor shifoxonaga yotqizildiBundan tashqari, mutaxassislar bemorlar uyda yotib qolgan, yuqori texnologiyali tibbiy molajalarga muhtoj bo‘lgan bemorlarning uyiga borib, ularni tibbiy ko‘rikdan o‘tkazishmoqda. Ulardan biri Gulistonning Do‘stlik mahallasida yashovchi Orzigul Qodirova bo‘lib, 1966 yilda tug‘ilgan bemor tos sohasidagi og‘riqlar sabab yurishga qiynaladi. Bundan tashqari, qon bosimi oshishidan ham aziyat chekadi. Poytaxtdan tashrif buyurgan mutaxassislar bemorni tibbiy ko‘rikdan o‘tkazib, avvalo, zudlik bilan uni viloyat shifoxonasiga yotqizib, qon bosimini me’yorlashtirish, undan so‘ng bemorda ikki tomonlama koksartroz tashxisiga ko‘ra respublika darajasida jarrohlik amaliyoti o‘tkazilishi ma’lum qilindi. Bemor uyidan tez tibbiy yordam mashinasida shifoxonaga olib ketildi. Shuningdek, Sirdaryoda bo‘lib o‘tayotgan sog‘lomlashtirish aksiyasi doirasida yurtimizning eng malakali va tajribali shifokorlari tomonidan «Guliston tibbiyot klasteri»da og‘ir dardga chalingan, lekin davolanishga qurbi yetmaydigan bemorlarda davlat hisobidan qator murakkab va yuqori texnologik jarrohlik amaliyotlari o‘tkazilmoqda. "
https://kun.uz/uz/news/2022/08/08/andijon-hududiy-elektr-tarmoqlari-aj-kuz-qish-mavsumini-betalafot-otkazish-ustuvor-vazifa,2022-12-01 20:26:43.502082,"Bugungi kunda Andijon viloyatida 641 mingdan ziyod aholi va 18 196 ta ulgurji iste’molchilar elektr energiyasi bilan ta’minlanmoqda. Ularga “Andijon hududiy elektr tarmoqlari” aksiyadorlik jamiyati tasarrufida bo‘lgan 136 dona podstansiyadagi 195 dona katta kuch transformatorlari hamda 8 mingdan ortiq past kuchlanishli transformator punktlari orqali 19 ming 182 km elektr uzatish tarmoqlari yordamida elektr energiyasi yetkazib berilmoqda.– Iste’molchilarning elektr energiyasi ta’minotini yanada yaxshilash hamda sifatli elektr energiyasi yetkazib berish maqsadida  1871,5 km 110-0,4 kV kuchlanishli elektr uzatish tarmoqlari va 754 dona transformator punktlarini mukammal ta’mirlash rejalashtirilgan, - deydi “Andijon hududiy elektr tarmoqlari” AJ direktori Xurshidbek Yuldashev. - Shu kunga qadar   1366.3 km elektr uzatish tarmoqlarini tortish ishlari bajarildi, 3 dona yuqori va 559 dona past kuchlanishli transformator punkti, 26 ta 110-35 kVli o‘chirgich, 52 dona OD va KZ qurilmasi mukammal ta’mirlandi. Qo‘rg‘ontepa tumanidagi  110/10 kV kuchlanishli “Qahramon” podstansiyasidagi T-1 10 000, T-2 10 000 kVA kuch transformatorlari, Asaka tumanidagi 110/35/6 kV “Asaka” podstansiyasidagi T-2 15 000 kVA hamda Andijon tumanidagi 35/10 kVli “Guliston” podstansiyasidagi T-2 4000 kVA transformatorlari mukammal ta’mirdan chiqarilib, mazkur hududdagi aholi va ulgurji iste’molchilarning elektr ta’minotidagi muammolariga barham berildi.Kuz-qish mavsumiga tayyorgarlik doirasida joriy yilda viloyat bo‘yicha 3777,7 km 110-0,4 kV kuchlanishli elektr uzatish tarmoqlari va 1436 dona transformator punktlarini joriy ta’mirlash rejalashtirilgan bo‘lib,  Jamiyat xodimlari tomonidan yil boshidan mavsumga tayyorgarlik doirasida 3033.6 km elektr tarmoqlari tortilib, 1153 ta transformator punkti, 110-35 kVli 78 ta podstansiya va undagi 134 ta kuch transformatori, 145 dona 110-35 kVli o‘chirgich joriy ta’mirdan chiqarildi.36 mingdan ortiq iste’molchisiga ega bo‘lgan Marhamat tumanida ham mavsumga tayyorgarlik ishlari boshlab yuborilgan. Tumandagi 258,2 km uzunlikdagi  6/10-0,4 kV elektr uzatish havo tarmoqlari hamda 122 dona transformator punktida ta’mirlash ishlari rejalashtirilgan bo‘lib, shu kunga qadar 205,3 km uzunlikdagi tarmoqlar hamda 98 dona transformator punktida bu boradagi ishlar amalga oshirildi. “Birlik”, “Uvaysiy”, “Chilon”, “Navro‘z” va “Xo‘jariq” MFYlar o‘ramidagi iste’molchilarning elektr ta’minotini yanada yaxshilash uchun yangi 2 dona 100 kVA KTPm rusumidagi transformator punkti o‘rnatildi- deydi Marhamat tuman elektr ta’minoti korxonasi bosh muhandisi Jasurbek Abdug‘aniyev. Yuqoridagi ishlar bilan birga, past kuchlanishli elektr tarmoqlarini yangilash va modernizatsiya qilish Dasturiga asosan joriy yilda viloyat bo‘yicha 442,8 km elektr uzatish tarmoqlari va 162 dona transformator punkti o‘rnatish rejalashtirilgan bo‘lib, shu kunga qadar yangi 8256 dona temir-beton tayanchlar o‘rnatilib, 184,3 km uzunlik elektr uzatish tarmoqlari tortildi. Bundan tashqari “Obod qishloq” va “Obod mahalla” davlat dasturlari doirasida 2202 dona temir-beton tayanchlar o‘rnatildi va 51.45 kilometr elektr uzatish tarmog‘i tortildi, shuningdek 8 dona transformator punkti yangidan qurildi va modernizatsiya qilindi.Qish mavsumida iste’molchilarni barqaror elektr energiyasi bilan ta’minlash maqsadida “Andijon hududiy elektr tarmoqlari” AJ qoshida “Markaziy ta’mirlash ustaxonasi” faoliyati yo‘lga qo‘yilgan bo‘lib, bu yerda nosoz transformator punktlarini ta’mirlash ishlari olib boriladi. Shuningdek, mavsum uchun 32 ta avariyalarni bartaraf etish brigadalari hamda 41 ta maxsus avtotransport vositalari shay holatga keltirildi. Elektr energiyasidan va yong‘indan saqlanish uchun himoya vositalari bilan jihozlandi.Yuqoridagi amalga oshirilayotgan ishlar natijasida mavjud elektr uzatish havo tarmoqlarini hamda transformator punktlarining me’yoriy ishlashini ta’minlash, elektr kuch qurilmalari nosozlikdan o‘chishining oldini olish va shu orqali sifatli elektr energiya bilan ta’minlashga erishiladi. Viloyatda elektr energiyasi ta’minoti bo‘yicha olib borilayotgan yangi qurilish, rekonstruksiya va ta’mirlash ishlari natijasida 305 ta mahalladagi 295 mingdan ortiq aholi xonadonlari va 2400 ta ijtimoiy soha obektlari iste’molchilariga yetkazib berilayotgan elektr energiyasi sifati yanada yaxshilanadi.Xulosa qilib aytganda, bugungi kunda soha xodimlari uchun mavsumga tayyorgarlik borasida olib borilgan tizimli ishlar aholini sifatli elektr energiyasi bilan uzluksiz ta’minlash, mavjud muammolarni bartaraf qilish hamda bu borada yuzaga kelishi mumkin bo‘lgan salbiy holatlarning oldini olish ustuvor vazifaga aylangan.“Andijon HETK”AJ matbuot xizmati Ⓣ"
https://kun.uz/uz/news/2022/08/08/ozbekiston-yengil-avtomobil-ishlab-chiqarish-boyicha-rossiyani-ortda-qoldirdi,2022-12-01 20:26:44.941900,"«Katta ishonch bilan ta’kidlash mumkinki, MDH mamlakatlari ichida avtomobil ishlab chiqarish hajmlari bo‘yicha 2022 yilning birinchi yarim yilligi yakunlariga ko‘ra yetakchilik shohsupasi aynan o‘zbek kompaniyasiga tegishli»,- deb hisoblaydi PROMReYTING tahlil agentligi ekspertlari. Rossiyaning mazkur agentligi yangi tadqiqotiga ko‘ra, joriy yilning dastlabki 6 oyida O‘zbekiston Rossiya Federatsiyasiga nisbatan ko‘proq yengil avtomobil ishlab chiqardi va MDH avtomobil ishlab chiqaruvchilari orasida ishlab chiqarish hajmlari bo‘yicha yetakchilikni qo‘lga kiritdi.Hamdo‘stlikka a’zo 9 mamlakatning beshtasida o‘z avtomobil sanoati mavjud, deya ta’kidlamoqda avtomobil ishlab chiqarish hajmlari bo‘yicha MDH mamlakatlarining eng yirik kompaniyalari reytingini tuzishni maqsad qilgan agentlik. Bunda 2021 yil va 2022 yilning birinchi yarmiga oid ma’lumotlar hisobga olingan. So‘nggi oylarda jahon siyosati va iqtisodiyotidagi vaziyat keskin o‘zgargani sababli bu yilgi statistika o‘z ichida ayrim kutilmagan holatlarni qamrab olgan, deb ogohlantiradi tadqiqot mualliflari.  Boshlanishiga MDH tarkibiga qaysi mamlakatlar kirishini eslatib o‘tish joiz, bu - Rossiya, Belarus, Qozog‘iston, Qirg‘iziston, Armaniston, Ozarboyjon, Moldaviya, Tojikiston va O‘zbekiston. 9ta davlat aholisining umumiy soni — 250 mln kishi atrofida, ya’ni bu ulkan bozor, garchi MDH doirasida umumiy iqtisodiy makon bilan umumlashtirilmagan bo‘lsa-da. Sanab o‘tilgan mamlakatlardan faqat dastlabki beshtasi yagona bojxona va iqtisodiy makon sharoitida ish olib boradi, boisi ular boshqa mintaqaviy integratsiya tashkiloti – Yevrosiyo iqtisodiy ittifoqi (YeOII), garchi alohida toifadagi tovarlar uchun tashqi savdo hamkorligining soddalashtirilgan va o‘ziga xos shartlar asosidagi ba’zi shakllari MDH ichkarisida ham ko‘zda tutilgan.Rivojlangan avtomobil sanoati SSSR davridan boshlab Rossiya va Belarusda tarixan shakllangan. So‘nggi 25 yil ichida O‘zbekiston va Qozog‘istonda ham yirik avtosanoat korxonalari noldan barpo etildi. Shuningdek, Belarusda yengil avtomobil ishlab chiqarish yo‘lga qo‘yildi. So‘nggi yillarda Ozarboyjonda kichik avto yig‘ish korxonalari paydo bo‘ldi.“Shu o‘rinda qayd etish kerakki, - ta’kidlanadi tadqiqotda, - so‘nggi yillarda Qozog‘istonning yirik avtomobil ishlab chiqaruvchisi bir vaqtning o‘zida bir nechta biznesini yopib tang vaziyatga tushib qoldi. Hozirda yetakchilik maqomi “AZIYa AVTO”dan “SariarkaAvtoProm”ga o‘tdi. Vaziyatni odatiy deb bo‘lmaydi. Biz bu qadar yirik mojarolar va biznesning bo‘linishidan ancha chiqib qolganmiz. Har holda bu to‘qsoninchi yillar emas...Shuningdek, AVTOVAZning Ijyevsk maydonchasidagi “osilib turgan” holatni ham aytib o‘tish kerak. Tadqiqot o‘tkazilish vaqtida media makonida Lada Vesta’ning ishlab chiqarilishini Ijyevskdan Tolyattiga ko‘chirish ehtimoli haqida xabarlar tarqaldi.  Ushbu 5ta mamlakatda 2021 yil yakunlariga ko‘ra yengil+yengil tijorat avtomobillarini ishlab chiqarish hajmlari nisbati quyidagicha:1.    Rossiya — 1,4 mln avto2.    O‘zbekiston — 236 ming3.    Qozog‘iston — 93 ming (yuk mashinalari va avtobuslar bilan birga)4.    Belarus —35 mingga yaqin5.    Ozarboyjon — 2 ming2021 yil yakunlariga ko‘ra, MDHda yengil va yengil tijorat avtomobillari yirik ishlab chiqaruvchilari TOP-10ligi quyidagicha ko‘rinishga ega:1.     AVTOVAZ (Tolyatti va Ijyevsk, Rossiya) — 430 ming avto;2.     UzAuto Motors (Asaka va Xorazm, O‘zbekiston) — 236 ming;3.     Hyundai Motor Manufacturing Rus (Sestroretsk, Rossiya) — 234 ming ;4.     Avtotor (Kaliningrad, Rossiya) — 177 ming;5.     Volkswagen Group Rus (Kaluga, Rossiya) — 118 ming;6.     GAZ (Nijniy Novgorod, Rossiya) — 117-127 ming avto: 65-75 ming o‘z brendidagi yengil tijorat avtomobili (aniq ma’lumot yo‘q) + 52 ming yengil VW va Skoda avtomobili;7.     Renault Rossiya (Moskva, Rossiya) — 88 ming;8.     Toyota Motor Manufacturing Rus (Shushari, Rossiya) — 81 ming;9.     SariarkaAvtoprom (Ko‘stanay, Qozog‘iston) — 60 ming (yuk avtomobillari va avtobuslar bilan birga);10.  Nissan Motor Manufacturing Rus (Sankt-Peterburg, Rossiya) — 45 ming.“2022 yilning birinchi yarmida Yevrosiyodagi siyosiy va iqtisodiy vaziyat ma’lum sabablarga ko‘ra keskin o‘zgardi. Ukrainadagi voqealar tufayli G‘arb fevral oxiridan buyon Rossiyani sanksiyalar bilan ayovsiz “bo‘g‘moqda”. Yevropa va Yaponiya kompaniyalarning aksariyat qismi noma’lum vaqtga RFdagi faoliyatini to‘xtatdi. Xorijdan butlovchi qismlarning to‘liq yetkazib berilmasligi oqibatida Rossiya kompaniyalariga tegishli avtozavodlarda normal avtomobil ishlab chiqish sur’ati izdan chiqdi”, - ma’lumot beradi PROMReYTING. Rossiya avtosanoati yetakchisi — AVTOVAZ — 2022 yilning yanvar-iyun oylarida avtomobil ishlab chiqarishga oid ma’lumotlarni oshkor qilmadi, ammo mustaqil ekspertlarning taxmin qilishicha, ko‘rsatilgan davrda kompaniya o‘zining ikkita avtozavodida jami 80 mingdan ko‘p bo‘lmagan mashinani yig‘di, negaki, komponentlarning yetib kelishidagi uzilishlar sababli AVTOVAZ quvvatlari fevraldan iyulgacha bo‘lgan vaqt oralig‘ida asosan ishsiz turib qoldi.  Rossiyadagi Hyundai zavodi mart boshidan buyon siyosiy sabablarga ko‘ra ishlashdan to‘xtagan, biroq dastlabki ikki oy yakunlariga ko‘ra u 40 mingga yaqin mashinani sotuvga chiqarishi mumkin edi.2022 yil boshidan buyon RF hududidagi boshqa avtozavodlarda mashina ishlab chiqarish natijalariga oid ma’lumotlar juda kam.Ishonch bilan aytish mumkinki, 2022 yil davomida O‘zbekiston va Qozog‘iston avtozavodlari o‘z konveyerlarida mashina chiqarishni faol oshirib boradi, negaki ular ayni paytda Rossiya va Belarusdagi korxonalar aziyat chekayotgan xalqaro cheklovlardan xoli.Bundan tashqari, UzAuto Motors to‘g‘ri investitsiya siyosatini olib bormoqda. Kompaniya o‘z ishlab chiqarish quvvatlarida GM GEM platformasidagi avtomobillarning ishlab chiqarilishini yo‘lga qo‘yish uchun 620 mln dollar sarmoya kiritdi. 2022 yilning iyulidan (bu inqirozning ayni avj pallasi ekanligini hisobga olish zarur) o‘zbek kompaniyasining Asaka shahridagi quvvatlarida eng yangi Chevrolet Tracker krossoveri ommaviy ishlab chiqarilishiga start berildi. 2023 yil boshida unga sedan Chevrolet Onix qo‘shiladi.Keltirilgan ma’lumotlarga tayanib, ishonch bilan aytish mumkinki, MDHdagi avtomobil ishlab chiqarish geografiyasi yaqin yillarda sezilarli darajada o‘zgarmaydi.Reklama huquqi asosida"
https://kun.uz/uz/news/2022/08/08/ozbekneftgaz-bir-guruh-mutaxassislar-ernst-young-biznes-akademiyasida-malaka-oshirishdi,2022-12-01 20:26:46.364256,"Ushbu ta’lim dasturi o‘z ichiga korporativ boshqaruv, risklarni boshqarish, ichki nazorat, kompyuterni modellashtirish va investitsiya loyihalari risklarini baholash, shuningdek, ichki audit kabi asosiy yo‘nalishlarni qamrab olgan.Dastur doirasida ishtirokchilar kompaniyaning korporativ boshqaruvi va risklarni boshqarishda har bir xodimning vakolatlari va majburiyatlari, kompaniyada xavf madaniyatini shakllantirish tamoyillari asosida raqobat muhitida muvaffaqiyatli biznesni yaratish uchun samarali ichki nazoratni yaratish algoritmi bilan batafsil tanishtirildi.Bundan tashqari, ishtirokchilar kompaniyadagi risklarni boshqarish jarayoni, risklarni aniqlash va baholash vositalari va usullarini, risklar to‘g‘risida hisobotlarni yaratishni va real misollar asosida investitsion loyihaning risklarini aniqlashni o‘rganish imkoniyatiga ega bo‘lishdi. Dastur yakunida ishtirokchilarga “Ernst & Young” Biznes akademiyaning xalqaro standartdagi sertifikatlari topshirildi.Ma’lumot uchun: “Ernst & Young” Biznes akademiyasi 25 yildan ortiq vaqt davomida mutaxassislarni kasbiy tayyorlash va malakasini oshirish bo‘yicha MDH mamlakatlarida konsalting xizmatlarini ko‘rsatib kelmoqda. Ushbu davr mobaynida turli sohalardagi yetakchi kompaniyalarning 150 mingdan ortiq mutaxassislari Akademiyada tayyorlangan.  “O‘zbekneftgaz” AJ Matbuot xizmati Ⓣ"
https://kun.uz/uz/news/2022/08/08/internetda-test-savollarining-surati-tarqalgan-abituriyent-imtihondan-chetlatilgan-dtm,2022-12-01 20:26:47.993616,"Birinchi holatDavlat test markazidan ma’lum qilishlaricha, kimyo fanidan test topshiriqlari aks etgan, lekin test topshiriqlari raqami ko‘rinmagan test topshiriqlari kitobi 8 avgust kuni Farg‘ona viloyatida o‘tkazilgan test sinovlariga taalluqli bo‘lib, mazkur abituriyent test sinovi vaqtida telefondan foydalanayotgani aniqlanib, dalolatnoma asosida test sinovlaridan chetlashtirilgan.Ikkinchi holatMatematika fanidan test topshiriqlari aks etgan, lekin test topshiriqlari raqami ko‘rinmagan test topshiriqlari kitobi esa diagnostik test sinovlariga taalluqli bo‘lib, mazkur test topshiriqlari kitobi 8 avgust (bugun) kuni o‘tkazilgan OTMlarning bakalavriat ta’lim yo‘nalishlariga kirish test sinovlariga taalluqli emas, deyiladi xabarda.“Ayrim telegram kanallar yozganidek hech qanday archa bayram boshlangani yo‘q. Archa bayramni buzib qo‘yganimiz uchun “uzr so‘raymiz”. Abituriyent telefon olib kirishni uddalasa, Davlat test markazi ularni aniqlab, chetlatishni uddalaydi.Marhamat, sizlar turli rasmlarni telegram kanallarda e’lon qilishda davom etavering, biz esa barchasi nazoratda ekanini ko‘rsatib beramiz hamda jarayonlar shaffof va adolatli o‘tishini ta’minlaymiz”, – deya ta’kidlagan Davlat test markazi.Avvalroq markaz direktori o‘rinbosari Sardor Rajabov Kun.uz'ga bergan intervyusida internetda savollar kitobining suratlari tarqalishi bo‘yicha izoh bergan edi. Unga ko‘ra, savollar kitobining raqamini yashirilgan bo‘lsa ham, har bir kitob individiual tuzilgani uchun, undagi savollarning ketma-ketligiga qarab kitob raqami va u qachon, qayerda, qaysi abituriyentga tushganini aniqlash mumkin. Bu esa kuzatuv kameralarining o‘sha joy va vaqtdagi arxivini qayta ko‘rish, shu orqali telefon olib kirgan abituriyetga chora ko‘rish imkonini beradi.Hayajon, umid va ko‘zyoshlar. Test sinovlari start oldi"
https://kun.uz/uz/news/2022/08/07/suvsiz-bekat-bir-piyola-choy-ichish-mashaqqati,2022-12-01 20:26:49.432272,"70 yoshni qarshilayotgan Abduvali ota Qosimov uzoq yillar qishloq xo‘jaligi sohasida ishlagan, hozir nafaqada. U tomorqasida uzum, olma va o‘rik parvarish qiladi. Tovuq va mollariga qaragach, nevaralarini yoniga olib, uyga ichimlik suvi tashiydi.Bugun ham nonushtadan so‘ng Abduvali ota suv idishlarni velosipediga bog‘ladi. Ikki xonadon narida yashaydigan jiyanining uyiga kirib, idishlarni mototsiklga joylab suvga jo‘nadi. Ota deyarli har kuni jiyanining mototsiklida 6-7 km yo‘l bosib suv tashiydi. Yoshi katta, velosipedida suv tashishga madori yetmaydi.Uzoqdan suv tashish Abduvali ota yashaydigan Bekat ahlining kundalik turmush tarziga aylangan. Odamlar bir piyola choy ichish uchun mashaqqat bilan suv tashiydi. Shungadir, bu yerlarda odamlari mashinasini-da ichimlik suvida yuvadigan shaharlardan ko‘ra suvning qadri ancha baland...Sarvar Ziyayev, Kun.uz muxbiriMontaj ustasi: Abdusalim Abduvohidov."
https://kun.uz/uz/news/2022/08/07/bu-yerdagi-eng-ekzotik-talabalar-ozbekistonliklar-stenford-magistranti-hikoyasi,2022-12-01 20:26:50.860071,"Asror 2014 yilda Toshkentdagi xalqaro Vestminster universitetini tamomlab, bir necha yil davomida White&Case huquq firmasi va turli loyihalarda tajriba orttirgan. 2021 yilda Stenford universitetiga o‘qishga jo‘nab ketgan.Ma’lumot uchun, Stenford universiteti dunyo oliygohlarining 2022 yilgi ARWU reytingida ikkinchi, QS reytingida uchinchi, THE reytingida to‘rtinchi o‘rinni egallab turibdi (bu uchalasi – dunyodagi eng nufuzli reytinglar).“Ingliz tilini ming zo‘r bilganingiz bilan ta’lim tili boshqa tilda bo‘lishi juda qiyin”— Stenfordga kelishdan oldin ham, hozir ham kutgan narsalarimiz katta bo‘lgan, lekin taassurotlar kutganimizdan ham ancha yuqori. Sayohatning o‘zi aytib o‘tarli narsa, chunki O‘zbekistondan Stenfordga kelish uchun to‘g‘ri uchoq yo‘q. Ota-ona va do‘stlardan uzoqlik ham bir muammo. Bundan tashqari, men magistraturaga universitetni bitiriboq kelmaganim, tajribaga ega bo‘lganim va Toshkentda uzoq yillar do‘st va tanishlar orttirganim uchun talabalik hayotiga yana moslashish qiyin kechdi. 2014 yilda o‘qishni bitirgan bo‘lsam, oxirgi imtihonda qaytib o‘zimni bunaqa stress holatiga olib kelmayman, deb qalamimni sindirib chiqib ketganman. 7 yil o‘tib magistr bo‘ldim, juda qiyin kechdi.Ishdan keyin yana talabalik davriga qaytish, ma’ruzalarni eshitib, yana boshqa tilda o‘qish qiyin bo‘ldi. Ming til o‘rganganman, IELs o‘qiganman deganim bilan, ta’lim tili boshqa tilda bo‘lishi umuman boshqa masala. Ingliz tili ona tili bo‘lgan va ta’limni shu tilda olgan kursdoshlarimiz bilan bizning ma’lumotni olib uni hazm qilishimiz tezligida katta farq bor.“Butun o‘qish davomida go‘yo “firibgarlik” hissi tark etmadi”— O‘qishga kelganimdan beri impostor sindromi meni tark etmadi, bu siz o‘zingizni “bu yerda men firibgarman, mening joyim bu yer emas” deb his qilishingizga sabab bo‘ladi.Biz pandemiya davrida o‘qishga kirganmiz, shundan beri barcha kursdoshlarimiz bilan umumiy guruhlarda gaplashib turdik. Shunday kursdoshlarim bor ediki, Koreyada sudya, Avstriyada sudya yoki yuridik firmada 15 yillik tajribasi bor, prokuror yoki Hindiston Markaziy bankining bosh yuristi o‘rinbosari – shunday odamlarni ko‘rib o‘zimni tayyorlagan edimki, “Asror, bu sening joying emas, sen ancha pastroqdasan”, degan impostor sindromi tark etishi qiyin bo‘ldi.Eng qizig‘i, men yoki boshqalar zo‘r deb bilgan Koreyadagi sudya ham o‘zini xuddi shunday his qilib yurgan ekan. Amerikadagi kursdoshlarimiz ancha zo‘r biladi deb yursak, ularda ham shunday his bo‘lgan ekan. Chunki bir tarafdan universitetning bosimi bor, ikkinchi tarafdan topshirganlarning juda kam foizi o‘qishga qabul qilingan.Bu bir tarafdan yaxshi: sen atrofingdagilarning o‘rta arifmetik qiymatisan deyishadi-ku, kuchlilarga qarab yanada kuchli bo‘lish mumkin.“Stenfordda professorlarning ofis vaqtlari bor – bu qiziq tajriba”— Bu yerda professorning ofis vaqti bor, bizda oldin yaxshi tajriba bo‘lmagan deb bilaman. Bunda har xil fanlardan darsga kiradigan professorlar o‘z xonasida o‘tirish vaqtlarini e’lon qiladi. Bu muddatda talabalar professorning yoniga kelib, o‘zini tanishtiradi, savollariga javob oladi, qonunda yozilgan qaysidir nozik masalani tushuntirib berishni so‘raydi.Yana bir qiziq narsa, bu yerdagi professorlarning ishiga bo‘lgan munosabati. Ular o‘z ustida ishlashdan charchamaydi. Ulardan olgan motivatsiyam – dars berish juda muhimligini tushunganim bo‘ldi. Bilimingni oshirmoqchi bo‘lsang, o‘z ustingda ishla va o‘qiganlaringni boshqalarga o‘rgat.“AQSh oliy sudyalari rok yulduzlaridan ham mashhurroq va ular Stenfordda dars beradi”— Stenfordda dars berish ko‘pchilikning asosiy ishi emas. Hatto Kaliforniya oliy sudi sudyasi ham dars beradi, u AQSh Konstitutsiyasiga kiritilgan 14-o‘zgartirish fanidan dars o‘tadi. 14-o‘zgartirish bilan qulchilik bekor qilingandan keyin nima bo‘lgan, undan qolgan asoratlarni bartaraf etish bilan bog‘liq barcha keyslar bizga shu kursni o‘tadigan odam – Kaliforniya oliy sudi sudyasiga keladi.Bizda (O‘zbekistonda) Oliy sud sudyalari qanchalik ko‘rinmaydi, biz tanimaymiz, lekin AQShda oliy sud sudyalari eng mashhur rok yulduzidan ham mashhurroq, ularning soni juda kam, bizdan farqli o‘laroq, ular odamlarning hayotiga to‘g‘ridan to‘g‘ri ta’sir qiladigan qarorlar qabul qilishadi.“Stenfordga tajriba muhim, baholar emas”— Stenford asosan injiniring va ayti sohasi bilan mashhur. Universitetda tadbirkorlik sharpasi kezib yuradi. Bu yerda barcha qandaydir yangilik qilish kerak, nimadir yaratishimiz kerak, degan xayol bilan yurishadi. Stenfordning eng katta farqli jihati u tajribaga ko‘proq urg‘u beradi. Profilingizni tahlil qilayotganda, baholar pastroq bo‘lsa ham, bo‘lakcha tajribaga ega bo‘lsangiz, qabul qilish jarayonida sizga ko‘proq imkoniyat beradi.“O‘zbekistonliklar – eng kamyob talabalar”— Stenfordda kim eng ekzotik talaba deydigan bo‘lsangiz, o‘zbekistonliklar bu yerda eng kam topiladigan talabalar degan bo‘lardim. Adashmacam, kampusda bu yil faqat men O‘zbekistondan. Yana bir vatandoshimiz yaqinda o‘qishni bitirib ketdi, lekin qandaydir diskriminatsiya yoki qanaqadir muammo bo‘ladigan bo‘lsa, avvalo, men uchrashim kerak. Lekin masalan shu vaqtgacha bunday bo‘lmadi. Ya’ni “ekzotik” bo‘lganingiz uchun hamma siz bilan ko‘proq suhbatlashishga qiziqadi.Agar siz bu yerga kelganingizda vaqtdan unumli foydalanaman desangiz, hech narsaga vaqtingiz bo‘lmaydi. Stenfordning o‘zida ish juda ko‘p, lekin o‘qish davrini o‘tkazib yubormaslik kerak. Huquq bo‘yicha LLM dasturi bir yillik, kuningizning yarmini ishlashga sarflaydigan bo‘lsangiz, bu yerda hech narsa ololmaysiz. Fevral oyida birinchi marta ota bo‘ldim, shuning yugur-yugurlari bilan ishlashga vaqt bo‘lmadi.O‘zbeklar va o‘rta osiyoliklar bilan munosabatlar haqida— Kaliforniyaning o‘zida juda kam o‘zbeklar yashaydi. Borlari ham ayti yoki konsalting sohasida ishlaydi. Juda ko‘p o‘zbeklar bilan ko‘risha oldik, aytichi o‘zbeklar bilan umumiy guruhlar bor – dam olish kunlari haykinglarga chiqib turamiz, birga sayr qilamiz. Kaliforniya juda qiziq, har bir nuqtasi ajoyib. Bir tiyin sarflamasdan o‘rmonlarini, plyajlarini aylanib chiqsangiz bir yil vaqtingiz yetmaydi.Stenfordga kelganimdan keyin menga eng foydali bo‘lgan doiralardan bittasi – o‘rta osiyoliklar guruhi bo‘ldi. O‘zbeklar kam bo‘lgani bilan Qozog‘iston, Qirg‘iziston, Tojikistondan kelgan juda ko‘p Stenford bitiruvchilari bor. Ular o‘qishni bitirib, shu yerda qolib ketgan. Bundan tashqari, turli kompaniyalarda ishlayotgan o‘rta osiyoliklar ham bor. Ularning aksariyati bilan tanishdik va tez-tez ko‘rishib turamiz.“El-yurt umidi”ning 50 ming dollarlik stipendiyasidan voz kechgani haqida— Siz bilan oxirgi intervyumizda ham aytgandim: asosiy maqsadim o‘zimga shartnomaga majburlab pul to‘latish emas, qiyin sharoitga tushib qolgan stipendiatlarga yordam berish edi. Muammo ijobiy hal bo‘ldi, deyarli barcha talabalarning kontraktlari to‘lab berildi.O‘sha suhbatdan keyin fond rahbariyati bilan gaplashdik, shartnoma summasi qimmat deyishdi va shartnomaning yarmini to‘lab berishga rozi bo‘lishdi. Bir yillik kontrakt miqdori 106 ming dollar bo‘lsa, ular 50-55 ming dollarni to‘lashi kerak edi. Shunda qolganini o‘zimning yonimdan to‘lashimga to‘g‘ri kelardi. Biroq o‘ylab ko‘rib, shartnoma tuzmaganim yaxshi degan qarorga keldim. Chunki “El-yurt umidi” fondi bilan shartnomaning asosiy majburiyati – qaytib kelganingizdan keyin davlat tashkilotida ishlab berish. Davlat tashkilotlarida oylik qanaqaligini bilasiz. Fond bilan suhbat jarayonida o‘sha summa to‘liq to‘langanda, shartnoma shartlarini bajarib davlat tashkilotiga ishga kiradigan bo‘lsam, oylik miqdori menga to‘lab beriladigan kontrakt miqdoriga to‘g‘ri kelishi mumkin edi. Lekin katta qismini yonimdan to‘lab, yana past oylikka qaytib kelish qandaydir irratsional ko‘rindi.Shartnomaga qo‘l qo‘ymaslikka qaror qildim. Keyin barchasini o‘zim to‘ladim, kelganimdan keyin turli grantlar oldim. Aynan Stenford bizning sohaga grant bermaydi, lekin ayrim huquq maktablaridan grant oldim. Bunda tanishlar yordam berdi, qanday imkoniyatlar borligini tushuntirdi.O‘zbekistonga qaytish— “El-yurt umidi” bilan shartnoma tuzmaganim O‘zbekistonga qaytmasligimni anglatmaydi. Davlat ishi bilan xususiy sektorning farqi juda katta va men o‘qishga kirgunimcha xususiy sektorda ishlaganman. O‘zbekistonda to‘plagan pullarimiz evaziga shu yerda o‘qidik, men xususiy sohada ishlab yaxshi maosh olganman. Davlat ishiga o‘tishning tranzaksion-emotsional xarajatlarini bilmaganim uchun bu riskni olmaslikka qaror qildim.Qisqa muddatlik rejalarim – bir yillik vizamdan foydalanib, tajriba orttirish. AQSh o‘qishni bitirgan talabalarga vizani yangilamasdan bir yil tajriba orttirish uchun viza imkoniyatini beradi, bunda bir yil AQShda ishlash huquqiga ega bo‘lasiz. Shundan foydalanish niyatim bor.Kremniy vodiysida qolib, biror ayti kompaniyasining yuridik bo‘limida tajriba olib qaytishni maqsad qilganman. Bo‘sh vaqtim bo‘lganda hammaga maslahat berishga tayyorman. Maqsadim – o‘zbek talabasi Stenfordda ekzotik bo‘lmasin.Madina Ochilova suhbatlashdi.
Operator va montaj ustasi – Mirvohid Mirrahimov."
https://kun.uz/uz/news/2022/08/07/tort-qizdan-keyin-topgan-oglimda-oqqon-beva-ayol-hasrati,2022-12-01 20:26:52.383053,"""Turmush o‘rtog‘im vafot etib, besh farzand bilan qoldim. To‘rt qizdan keyin tug‘ilgan o‘g‘lim oqqonga chalingan. Davolatish uchun Rossiyada ishladim. Uyimiz yo‘q, ijarada yashaymiz"", - deydi bo‘g‘zida faryod to‘lgan ona.Musofirchilik, uysizlik, yolg‘izlik bukolmagan onani yig‘latgan dardBesh farzand bilan beva qolgan Rohila Esonovaning ko‘rmagani qolmagan. Musofirchilik, uysizlik, yolg‘izlikni sabr bilan o‘tkazayotgan ayol uchun farzandi bilan sinalish ham bor ekan. To‘rt qizdan keyin dunyoga kelgan o‘g‘ilda oqqon xastaligi aniqlangan. Uni davolatish uchun Rossiyada ishlab pul yuborib turganda farzandining ahvoli og‘irlashgani haqidagi xabar uni O‘zbekistonga qaytishga majbur qiladi.“O‘g‘limga ilik ko‘chirish operatsiyasi tavsiya qilingan. Prezident qarori bilan Isroilda bu amaliyotni o‘tkazishga yo‘llanma berilgan. Lekin o‘sha vaqtgacha bolamni davolatishim uchun mablag‘im yo‘q. Uyimiz yo‘q, ijarada yashaymiz. Hozir o‘zim ishlay olmayapman, lekin muolajalarimiz davom etishi kerak”, - iztiroblari ko‘zyoshlarida aks etayotgan onaning nolasi yurakni o‘rtaydi.Behzod To‘liboyevga oid ma’lumotlar:O‘zkard: 8600 0417 7148 8401 opasi Nasiba Yo‘ldosheva nomidaO‘zkard: 8600 0604 9626 5100 opasi Nasiba Yo‘ldosheva nomidaManzil: Qoraqalpog‘iston Respublikasi, Amudaryo tumani, “Qoramon” QFY, 16 uy. O‘z bolamday katta qildim, lekin darddan asray olmadimLochinbek 2 yoshida yetimlikning azobini ko‘rgan. Og‘ir dard tufayli onasi vafot etgach, otasi boshqa ayolga uylanadi. Ammo onasi Samara opa u uchun o‘z farzandidan ham ziyodroq kuyinadi:“O‘g‘lim bolaligidan ko‘p azob ko‘rdi. Onasidan ayrilgan, men ikkinchi onasiman. Ko‘p kasal bo‘lardi, ming azobda katta qilgandim. Endi tuzaldi deganimda kutilmaganda boshimizga bu kulfat tushdi. Undan ayrilib qolsam qanday chidayman, deb o‘yladim.Turmushga chiqayotganimda dadam shu bolalarni o‘z bolamday ko‘rishimni tayinlagandi. O‘z bolamdan kam ko‘rmay katta qildim. Lekin darddan asrab qola olmayotganimdan kuyaman”.Lochinbek sog‘ayishni, ota-onasini birgalikda Haj ziyoratiga olib borishni orzu qiladi.Lochinbek Rashidovga oid ma’lumotlar:O‘zkard: 8600 0609 2135 5682 onasi Samara Mamadiyorova nomidaManzil: Jizzax viloyati, G‘allaorol tumani, Karizquduq QFY, 148 uy.Jondan aziz qizimning dardini ko‘tarish qiyin bo‘lyapti...Ayzere oilaning kenja qizi va otasining sirdoshi. Uning otasi Aybek Tuymaxanov dalada dehqonchilik qilib oila tebratib keladi.“O‘zim qandli diabet kasalligiga chalinganman, biroq buni oilamga bildirib, ularniyam qiynagim kelmaydi. Lekin jonimdan aziz qizalog‘imning dardiga chidash qiyin bo‘lyapti.Bizda faqat dehqonchilik mahsulotlarimizni yig‘ganimizdagina pul bo‘ladi. Shu sabab davolatish uchun kuzni kutishimizga to‘g‘ri keladi. Ungacha o‘zim dalada bo‘lsam ham xayolim shu qizimda bo‘ldi. Faqat bolamning dardiga davo so‘rayapman”, - deydi bemorning otasi. O‘zi ham og‘ir xastalikka chalingan otaning ko‘ziga o‘z dardi ko‘rinmaydi. Sodda, samimiy qishloq odamining so‘zlarida faqat qizining sog‘ayishidan umid seziladi.Ayzere Tattibekovaga oid ma’lumotlar:O‘zkard: 8600 0609 2821 0070 otasi Aybek Tuymaxanov nomidaManzil: Sirdaryo viloyati, Sirdaryo tumani, Sholikor mahallasi, Navoiy ko‘chasi 2 uy.Ikki bemor parvarishini zimmasiga olgan ayol hasratiDilafro‘z Bobomurodova ayol boshi bilan astma xastaligiga duchor bo‘lgan turmush o‘rtog‘iga tirgak bo‘lib, tikuvchilik hunarining orqasidan kun kechirib kelishayotgan edi. Lekin taqdirning sinovlari uni yana bir chig‘iriqdan o‘tkazmoqda. Qizi Madinada oqqon aniqlangan.“O‘zi zo‘rg‘a tirikchilik o‘tkazayotgan paytimizda yana bir sinov boshimizga tushdi. Moddiy holatimiz yomonligi sabab qizimni to‘liq davolata olmayapmiz. Turmush o‘rtog‘im astmaga chalingan, bir ko‘zi ko‘rmaydi. Faqat bir ko‘zida xira ko‘ra oladi. Shuning uchun hech qayerda ishlay olmaydi. O‘zim tikuvchilik qilardim, hozir qizim bilan ovoraman”, - deya yig‘laydi Dilafro‘z.Madina Rahmatullayevaga oid ma’lumotlar:Yunionpay: 6262 7201 7970 2959 onasi Dilafro‘z Bobomurodova nomidaHumo: 9860 0609 1486 5351 onasi Dilafro‘z Bobomurodova nomidaManzil: Jizzax viloyati, Baxmal tumani, Oldoshmon qishlog‘i.Qanday bo‘lmasin bolamning hayotini saqlab qolishim kerak “Bolamning ahvoli og‘irlashgach, Toshkentga olib keldik. Shifoxonada tahlil natijasini ko‘rgan turmush o‘rtog‘imning yuragini ushlab yig‘layotganini ko‘rib qo‘rqib ketdim. Keyin bilsam tahlil natijalarida o‘g‘limizning oqqonga chalinganligi ayon bo‘lgan ekan.7 oylik chaqalog‘imni saratonga chalingan qaynonamga tashlab, o‘g‘lim bilan shifoxonadamiz. Hozir xayolim faqat uning hayotini saqlab qolishda”, - deya yig‘laydi bemorning onasi Shohsanam.Humoyunning ahvoli shifokorlarning sa’y-harakatlari bilan ancha yaxshilanib, o‘z oyog‘i bilan yura boshlagan. Ammo hali unga yana davomli muolajalar, parvarish uchun ko‘p mablag‘ kerak. Oila esa uydagi so‘nggi mol-holgacha sotib, ishlatib bo‘lgan.Humoyun Abduvahobovga oid ma’lumotlar: O‘zkard: 8600 0604 2689 7626 onasi Shohsanam To‘xtaboyeva nomidaManzil: Sirdaryo viloyati, Mirzaobod tumani, Navbahor ko‘chasi, 3 uy.Ular iztiroblarini, hasratlarini yengillatishda faqat Yaratgandan madad kutishadi. Bandalari esa bir sababchi xolos. Bu alamlar shodliklarga aylanishida yordamimizni ayamaylik.Gulmira Toshniyozova tayyorladi.Tasvirchi Mirvohid Mirrahimov."
https://kun.uz/uz/news/2022/08/07/surxondaryoda-elektr-taminoti-korxonasi-rahbari-1500-dollar-pora-bilan-qolga-tushdi,2022-12-01 20:26:53.891101,"Surxondaryo viloyati Qumqo‘rg‘on tumanida tadbirkordan 1500 dollar talab qilgan elektr ta’minoti korxonasi rahbari ushlandi. Bu haqda Iqtisodiy jinoyatlarga qarshi kurashish departamenti xabar berdi.Ma’lum qilinishicha, Bosh prokuratura huzuridagi departament hamda DXXning Qumqo‘rg‘on tumani bo‘limlari tomonidan tadbirkorlik sub’yektlarining huquqlarini himoya qilish yuzasidan tezkor tadbir o‘tkazilgan. Unda tuman elektr ta’minoti korxonasi boshlig‘i Yu.X. «M.M.» MChJning qurilish sexini elektr tarmog‘iga qayta ulab berish evaziga MChJ rahbari U.R.dan pora talab qilib, o‘z xizmat xonasida 1500 dollarni olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 210-moddasi (pora olish) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/08/07/yangiyolda-ijara-asosida-ajratilgan-yerni-100-ming-dollarga-sotmoqchi-bolgan-shaxs-ushlandi,2022-12-01 20:26:55.285039,"Toshkent viloyati Yangiyo‘l tumanida ijara asosida ajratilgan yerni 100 ming dollarga sotmoqchi bo‘lgan fuqaro ushlandi. Bu haqda Bosh prokuratura matbuot xizmati xabar berdi.Toshkent viloyati prokuraturasi IIV JQB Korrupsiya va IJQK boshqarmasi bilan hamkorlikda yer resurslari talon-toroj qilinishining oldini olish borasida bir qator ishlar amalga oshirilmoqda. Xususan, viloyat prokuraturasi tomonidan huquqni muhofaza qiluvchi organ xodimlari bilan hamkorlikda tezkor tadbir o‘tkazildi.Tadbir davomida A.B. Toshkent viloyati Yangiyo‘l tumanidagi U.Yusupov massividan tuman hokimining 2019 yildagi qarori bilan «Xalqobod Dilorom agro» fermer xo‘jaligiga 49 yil muddatga ijara asosida ajratilgan jami 36,8 ga sug‘oriladigan yer maydonini noqonuniy ravishda M.F.ga 100 ming dollarga sotishga kelishib, kelishilgan pullardan 25 ming dollarni murojaatchidan olayotgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 229-6-moddasi (sug‘oriladigan yer uchastkasiga bo‘lgan huquqni sotish yoxud qonunga xilof ravishda boshqacha tarzda o‘zga shaxsga berish) bilan jinoyat ishi qo‘zg‘atildi. Hozirda tergov harakatlari olib borilmoqda."
https://kun.uz/uz/news/2022/08/07/ssv-asoratli-homiladorlik-asoratli-bolalar-tugilishi-degani-emas,2022-12-01 20:26:56.692403,"Sog‘liqni saqlash vaziri o‘rinbosari Elmira Bositxonova mazkur holat yuzasidan o‘z fikrlarini bildirib o‘tdi.— Bugungi axborot asrida keng ommaga biror xabarni taqdim etish katta mas’uliyat yuklaydi, — deydi vazir o‘rinbosari. — Boisi birgina noto‘g‘ri ma’lumot noto‘g‘ri tahlillarga olib keladi. Noto‘g‘ri tahlillar noto‘g‘ri qarorlarni qabul qilishga sabab bo‘ladi. Sog‘liqni saqlash tizimida esa noto‘g‘ri qarorlar achinarli oqibatlarni yuzaga keltirishi aniq.Ctatistik ma’lumotlarga ko‘ra, bugun dunyoda ayollarning faqat 20 foizidagina homiladorlik davri fiziologik sog‘lom kechadi. Ularning 30-40 foizida esa bu jarayon yondosh kasalliklar bilan birga o‘tadi.17 foiz ayollarda homila asoratli kechib, 30 foizida anemiya kuzatiladi. Qolaversa, deyarli har bir homiladorlikning erta davrida bola tushish xavfi mavjud.Bu raqamlarni bejiz keltirganim yo‘q. Sababi O‘zbekistonda o‘rtacha 900 ming nafar atrofidagi ayolning 170 mingida homiladorlik payti har xil turdagi, ya’ni anemiya va yondosh kasalliklar kuzatilishi hamda homila asoratli kechishi dunyo statistikasiga mos.Tarqalgan xabarlarda esa asoratli homiladorlik bilan bog‘liq raqamlar asoratli tug‘ilgan chaqaloqlar statistikasi sifatida noto‘g‘ri talqin qilinmoqda.Xo‘sh, asoratli homiladorlik o‘zi nima?Albatta bu ko‘pchilik o‘ylaganidek, og‘ir o‘lim holatlariga olib keladigan narsa emas. Ya’ni homiladorlikning ilk davridagi oddiy ko‘ngil aynishi, me’yordan ortiq qayt qilish, oyoqlardagi qon tomirlarning varikoz kengayishi, hatto, beldagi og‘riqlar ham homilaning asorat bilan kechishi, degan tashxis qo‘yishga sabab bo‘ladi.Shuningdek, ayollardagi kamqonlik, immunologik o‘zgarishlar, kesarcha kesishni rejalashtirish, hatto, egizaklik ham tibbiy nuqtayi nazardan asoratli homiladorlik hisoblanadi. Qolaversa, ona qornidagi bolaning joylashishi yoki chaqaloqning tos suyagi va yonbosh bilan kelishini ham shunday deyishimizga asos bo‘ladi.Ya’ni asoratli homiladorlik asoratli bolalar tug‘ilishi, degani emas va bundan vahimaga tushishga hojat yo‘q.Qolaversa, yurtimizda onalik va bolalikni muhofaza qilish natijasida oxirgi yillar onalar o‘limi kamayib, 21 promilledan 14,4 promillega tushdi. Ayniqsa, yaratilgan sharoitlar tufayli 500 gramm vazn bilan tug‘ilgan va birgina hayot belgisi bo‘lgan minglab go‘daklarning yashab qolish imkoniyati yaratildi. Bu quvonarli, albatta.Natijada mamlakatimizda go‘daklar o‘limi 25 foizga kamayib, Jizzax, Samarqand va Namangan viloyatlarida 6 promilledan pasaydi. Shuningdek, yurtimizda perinatal xizmati rivojlanib, uni nafaqat poytaxt, balki hududlardagi 46 ta tumanlararo markazlar orqali tashkil etish choralari ko‘rilmoqda.Albatta, bu ijobiy o‘zgarishlar mamlakatimizda mazkur soha davlat e’tiborida ekanining tasdig‘idir. Shunday ekan, barchadan keng ommaga ma’lumot taqdim etayotganda bunga to‘g‘ri va tushungan holda yondashishni alohida so‘rab qolaman. Aks holda, bu odamlarda noto‘g‘ri tasavvur va xulosalar paydo bo‘lishiga sabab bo‘lishi mumkin."
https://kun.uz/uz/news/2022/08/07/bilimning-qadrlanmasligi-tanish-bilishchilik-va-senzura-firuz-allayev-ozbeklar-kitobxon-bolmay-qolgani-haqida,2022-12-01 20:26:58.359287,"“Tez-tez nimaga bizda kitob kam o‘qiladi degan savolni berishadi. Buning sabablarini ko‘pchilik ta’limda ko‘radi, kimlardir davlatni, kimlardir oilani, kimlardir noshirlarni ayblaydi.Bugun kam o‘qiydigan millat ekanimizni rad etib bo‘lmaydi. Lekin kitob kam yoki ko‘p o‘qilishi natija hisoblanadi. Uning mamlakatdagi tizim bilan bog‘liq chuqur sabablari bor.Natija bilan emas sabablari bilan ishlamasak, vaziyatni o‘nglash muammo bo‘lib qolaveradi”, – deydi bir necha yildan buyon kitob bozorida faoliyat yuritayotgan tadbirkor.Firuz Allayev bu borada o‘zgartirilishi yoki qarshi kurashilishi kerak bo‘lgan qator sabablarni sanaydi.1-sabab – bozor qonunlari.Kitob o‘qishda ham talab va taklif qonuni ishlaydi. Odamlarda shunchaki kitob o‘qishga talab bo‘lishi kerak. Qachonki mamlakatda bilim qadrlansa, bilimli odam yaxshiroq yashasa, ko‘proq daromad qilsa va jamiyatda hurmat topsa, shundagina kitobga yoki ta’lim bilan bog‘liq boshqa faoliyatga talab bo‘ladi.Mamlakatda bilim qadrlanishi uchun erkinlik va hammaga teng imkon beradigan inklyuziv tizim amal qilishi kerak.Bozor qonunlari bo‘yicha aytganda, iqtisod uchun kim ko‘proq qiymat yaratsa, o‘sha yaxshiroq yashashi kerak. Halol raqobatbardosh bozorda kim ko‘proq bilimga ega bo‘lsa, o‘sha ko‘proq qiymat yaratadi.Amalda nima bo‘ldi, oxirgi 40 yilda mamlakatda karera qilish, yutuqqa erishish aksar holatlarda tanish-bilish, korrupsiya va boshqa sxemalar orqali bo‘ldi. Haqiqatdan o‘z mehnati bilan natijaga erishganlar ko‘proq qoidadan tashqari holat. Aksar odamlar pul, tanish-bilish orqali muvaffaqiyatga erishdi. Shou-biznes, sport kabi kamroq bilim talab qiladigan kasblar ko‘proq qadrlandi. Bunga yana propiska kabi davlat tomonidan sun’iy qo‘yilgan to‘siqlar ham qo‘shildi. Davlat ishida karera qilish kuchli qarindoshchilik, tanish-bilish talab qilingan bo‘lsa, biznesda ko‘proq qonunlardan ustalik bilan qocha olganlar yoki kerakli organlarning vaqtida tomog‘ini moylay olganlar «soqqa» qilishdi.So‘nggi yillarda tizim o‘zgarib, demokratlashish evaziga qanchadir miqdorda davlat ishida ishlash bilim talab qila boshladi. Bilimli yosh kadrlar asta-sekinlik bilan yuqori mansablarga erishishdi. Biznesda bo‘lsa vaziyat keskin o‘zgardi. Kechagina daftarda hisob-kitob qilib, kontrabanda yoki noqonuniy ishlar evaziga yashab yurgan biznes qandaydir 4-5 yilda avtomatizatsiya, dasturlash, marketing, raqobat, sifat evaziga daromad qilib boshladi.Tan olaylik, 2015 yildagi eng aqlli biznesmenning bilim darajasi bugungi o‘rtacha biznesmenning bilim va ko‘nikmalaridan pastroqdir. Mamlakatda bilimga talab kitobga talabni yaratadi.2 sabab – erkin bo‘lmagan axborot.Mamlakatda axborot qanchalik erkin bo‘lsa, odamlar jamiyat va davlat hayotiga bog‘liq ishlarni ko‘proq muhokama qilsa, OAVda qanchalik ko‘p yangilik chiqsa, fuqaro atrofni tushunish uchun shuncha ko‘p mutolaaga ehtiyoj sezadi. Shuningdek, axborot erkin bo‘lgan mamlakatda shunchaki shou-biznes va turk seriali bilan butun aholini band qilib bo‘lmaydi. Hayotni tushungisi, anglagisi keladigan aholi ma’lumot qidirib boshlaydi. Bu manbalardan biri esa kitobdir.3 sabab – noto‘g‘ri targ‘ibot.Ma’naviyat va kitob bizda ko‘p yillar eski, sovetcha usulda targ‘ibot qilindi va bu usullar joylarda hamon davom etyapti. Bu so‘zlar shunchalik ko‘p gapirildi, noto‘g‘ri targ‘ib qilinaverdiki, bugun shu so‘zlarni eshitganda odamlar kuladigan bo‘lib qoldi.Kitob qandaydir qiyin va majburiy narsa sifatida targ‘ib qilinavergani ortidan, aholining aksar qismi bugun kitob o‘qishni zerikarli va yoqimsiz jarayon deb biladi. Ko‘p o‘qiydigan millatlarda kitob, kino, konsert yoki boshqa dam olish vositalari analog sifatida ko‘riladi. Ya’ni aholi ongida kitob miyaga dam berish vositasi. Shuningdek, rivojlangan mamlakatlarda odamlar bugun kech bir-ikki soat kitob o‘qib dam olamanmi yoki kino ko‘rib dam olamanmi, deya o‘ylaydi.Bizdagi hisob-kitoblarga ko‘ra, O‘zbekistonda kitob o‘qish yiliga o‘rtacha 20 foizdan oshmoqda. O‘qiydiganlar soni kam bo‘lsa-da, muhimi ortib bormoqda. Bu esa so‘nggi yillarda mamlakatda bilimga nisbatan talab paydo bo‘lgani, so‘z erkinligi bilan bog‘liq vaziyat yaxshilanayotgani va O‘zbekistonda ham zamonaviy marketing rivojlanib boshlagani natijasidir.Odamlar orasida kitobxonlik rivojlanishi uchun erkin raqobatbardosh bozor yaratishimiz va uning ortidan bilimga nisbatan talab doimiy ortib borishi, mamlakatda demokratik reformalarni davom etib, inklyuziv tizim yaratilishi, so‘z erkinligi bilan bog‘liq vaziyat yanada yaxshilanishi juda muhim."
https://kun.uz/uz/news/2022/08/07/andijonda-xorijdagi-oqishni-kochirib-berish-uchun-900-dollar-olgan-shaxs-ushlandi,2022-12-01 20:26:59.789771,"Andijon viloyati Izboskan tumanida fuqarolarning o‘qishini ko‘chirib berishni va’da qilgan fuqaro ushlandi. Bu haqda Iqtisodiy jinoyatlarga qarshi kurashish departamenti xabar qildi.Ma’lum bo‘lishicha, Bosh prokuratura huzuridagi departament hamda DXXning Izboskan tumani bo‘limlari tomonidan tezkor tadbir o‘tkazilgan. Unda fuqaro G.E. boshqa fuqarolar M. va T.ning qo‘shni Qirg‘iziston oliy ta’lim muassasasidagi o‘qishlarini tanishlari yordamida Toshkent menejment va iqtisodiyot professional profil institutiga ko‘chirib berishni 3600 dollarga kelishib, oldindan 900 dollarni olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/08/06/neft-zavodi-oldida-oziga-ot-qoygan-ayol-fargonadagi-hodisa-tafsilotlari,2022-12-01 20:27:01.235011,"Kun.uz muxbiri holatni o‘rgandi.Respublika shoshilinch tibbiy yordam markazi Farg‘ona filiali Kombustiologiya bo‘limi boshlig‘i Davlatbek Oripovning ta’kidlashicha, bemorning holati og‘ir.“Bemor Sanobarxon Haydarova 2 avgust kuni Shoshilinch tez tibbiy ilmiy markazi Farg‘ona filiali Qabul diagnostika bo‘limiga olib kelindi. Bemor reanimatsiya bo‘limiga olinib mutaxassislar tomonidan zaruriy muolajalar qilindi. Holati stabillashgandan keyin davolanishni davom ettirish uchun Kombustiologiya bo‘limiga olindi.Bemorning hozirgi kundagi holati og‘ir. Alangadan tananing II-III A,V daraja 60 foiz termik kuyish tashxisi qo‘yilib, davolash standart bo‘yicha olib borilmoqda,”– deydi davolovchi shifokor.Kun.uz muxbiri bemorning yaqinlari yordamida Sanobarxon Haydarovadan ham izoh olishga muvaffaq bo‘ldi. Bemorning diktofonga yozib olingan ovozidan uning bazo‘r gapirayotganini bilish mumkin. Ayol zavod kadrlar bo‘limiga ishdan bo‘shatishsa o‘zini yoqib yuborishidan ogohlantirgani, keyin boshqa bo‘limga o‘tkazishgani haqida gapiradi. Shifoxonada bo‘lib turgan Sanobarxon Haydarovaning qaynukasi Solisher Sarimsoqov hodisa sabablari haqida o‘ziga ma’lum bo‘lganlarini quyidagicha so‘zladi:“Bir kun avval Sanobar opamga zavoddagi xodimlar bo‘limida ishlovchi Feruza ismli shaxs ariza yozing, ish o‘rni ham yo‘q “sokrasheniya”ga tushdingiz debdi. Unga javoban opam uyda boquvchimiz yo‘q, turmush o‘rtog‘im Rossiyadan qaytgan, ish topa olmay qiynalyapti, 4 nafar qizim bor deb tushuntirgan. Xodimlar bo‘limi mas’uli shundan keyin ham ish o‘rni yo‘qligini yana ta’kidlagan. Shundan keyin zavodning “oxrana” bo‘limida ishlovchi yigitlari Sanobar opamni tashqariga olib chiqib qo‘yibdi.Holatda asabiylashgan opam: “Agar zavodda ish topilmasa, o‘zimni o‘zim yoqib yuboraman”, degan ekan. “Otdelkadr”da ishlovchi opalar bunga javoban qo‘lingdan kelganini qilaver deyishgan.Uyga qaytib kelayotganda yo‘lda benzin sotadigan joydan yarim litr benzin sotib olib sumkasiga joylagan ekan. Zavod darvozasiga yelkasiga sumkani ilganicha kirgan. Qo‘riqchilar esa opamni tashqariga olib chiqib qo‘yishgan. Sanobar opam uyida sharoit yaxshi emasligi agar ish o‘rni qilib berishmasa o‘zini yoqib yuborishini aytgan. Shunda sumkasidan baklajka chiqarib benzinni boshidan quygan va gugurt chaqib yuborgan”, – deydi u.Sanobarxon Haydarovaning turmush o‘rtog‘i Doniyor Haydarov u kovid asoratidan davolanib kelishi, oladigan 1 million so‘m oyligi dorilarga ham yetmasligini ta’kidladi.“Turmush o‘rtog‘imning sog‘ligidagi muammolari sabab bir oyda 4-5 kun ishlaydigan rejimga tushirib qo‘yishgan edi. Dushanba kuni “bugun ariza yozdirishadi” deb ishga borgan edi. Dushanba kuni ishlab keldi. Seshanba kuni esa mana shunday mudhish voqea sodir bo‘ldi. Pensiyaga chiqqunimcha zavodda ishlayman, deb niyat qilar edi. O‘zi ishlayotgan 32-sexdan boshqa bo‘limga o‘tkazamiz deyishgan ekan. Lekin hali o‘tkazishmagan edi.Bir oyda ishga 5-6 kun borib bir million so‘m oylik olar, lekin bu pul kasalini davolatish uchun dori-darmonga yetmas edi. Koviddan o‘pkasiga zarar yetib davolatib yurardi. 4 nafar qizimiz bor. 3 qizimni turmushga berganman. Kenjasi 8-sinfda o‘qiydi.O‘sha kuni tomorqani sug‘orayotgan edim. Soat 10:00larda tezda kasalxonaga yetib kelishimni aytishdi. O‘zi ishdan bo‘shayman ekan deb ruhiy tushkunlikka tushib yurgan edi”, – deydi ayolning turmush o‘rtog‘i.Yuzaga kelgan holat bo‘yicha zavod mas’ullaridan izoh olish uchun FNQIZga bordik. Lekin negadir ichkariga kirishimizga ruxsat berishmadi.3-4 soatlik kutishdan so‘ng telefon va mikrofonlar tashqarida qolish sharti bilan zavod direktorining xonasiga kirishga muvaffaq bo‘ldik. Lekin shunda ham qabulxonada qo‘l soatlarimizgacha yechib olindi.“Farg‘ona neftni qayta ishlash zavodi” MChJ taqdim qilgan ma’lumotga ko‘ra, Sanobarxon Haydarova zavodda 2014 yildan beri ishlaydi. Qurilish-montaj ishlari bilan shug‘ullanadigan 32-sex tugatilib, ishchilar zavod tarkibida yangi tashkil etilgan “RSMU NEFT” UK (remont-qurilish unitar korxonasi)ga qayta rasmiylashtirib ishga olingan. Sanobar Haydarova ham boshqalar qatori ish haqi saqlangan holda 1 avgust kunidan e’tiboran 2-razryad bilan ana shu yangi korxonaga bo‘yoqchi lavozimiga ishga qabul qilingan.Zavod ma’muriyatiga ko‘ra, hodisa sodir bo‘lgan 2 avgust kuni xodim singlisining kiyimida korxonaga keladi. Ruxsatnomasi uyda qolib ketgani uchun xodim ichkariga kiritilmaydi. Oradan bir oz vaqt o‘tib xodimning jiyani xolasiga ruxsatnomani olib kelib beradi va Sanobar Haydarova zavod ichkarisiga kirmoqchi bo‘ladi. Lekin bu safar qo‘riqlash xizmati xodimlari ish vaqtidan kech qolgani uchun uni ichkariga kiritmasligini aytishadi.Tashqariga chiqib ketgan xodim 8:31 da qaytib kelgan va nazorat punkti oldida plastik idishdagi benzinni o‘zining ustidan quygan gugurt yordamida olov chiqargan. FNQZ xavfsizlik xodimlari o‘t o‘chirish vositalari va kiyimlar yordamida yong‘inni o‘chirishgan. Ammo ayol yordam ko‘rsatishga to‘sqinlik qilib, sezilarli darajada kuyish jarohatini olgan. Soat 8:37 da Sanobarxon Dehqonovna tez yordam mashinasida Farg‘ona shahridagi shifoxonaning kuyish bo‘limiga yuborilgan.Ayni paytda holat yuzasidan Farg‘ona shahar prokuraturasi tomonidan tergovga qadar tekshiruv harakatlari olib borilmoqda.Sarvar Ziyayev, Kun.uz muxbiri
Montaj ustasi: Jahongir Aliboyev."
https://kun.uz/uz/news/2022/08/06/muftiy-nuriddin-holiqnazarov-abituriyentlarga-oz-maslahatlarini-berdi,2022-12-01 20:27:02.647142," Nuriddin Xoliqnazarov ilm olish yo‘lidan ketayotgan yaxshi niyatdagi yoshlarning barchasi savob olishi haqida gapirdi.“Ilm haqidagi barcha hadislar va oyatlarni ko‘pchilik faqat diniy ilmga taalluqli, bundan boshqasiga savob bo‘lmaydi desa, juda katta xato fikr bildiradi. Payg‘ambarimiz (s.a.v.)ning hadislarida diniy ilm haqida gapirilsa, alohida ta’kidlanadi. Ammo umumiy ma’noda ilm olish, talabalarga beriladigan savob haqida so‘z ketsa, bu har ilmni o‘z ichiga oladi. Shuning uchun abituriyentlarimiz imtihon arafasida turar ekan, ular Allohning bir buyrug‘ini, ya’ni ilm olish buyrug‘ini bajarishga kirishyaptilar.Ilm foydali va foydasiz bo‘ladi. Shunday ilmlar borki, insonga manfaat keltirmaydi. Ammo dunyo-yu oxiratda insonlarning saodati uchun xizmat qiladigan ilm olish savob bo‘ladi”.O‘zMI raisi yaqinlashib kelayotgan imtihonlarda his-hayajonni qanday yengish mumkinligi haqida to‘xtaldi.“Albatta, hayajon bo‘ladi, agar hayajon bo‘lmaydi desak, bu inson xilqatiga to‘g‘ri kelmay qolishi mumkin. Shuncha yil xizmat qilgan bo‘lsak-da, o‘zimiz ham har juma ayyomida masjidlarda minbarga chiqqanimizda hayajonlanamiz. Chunki bu ham bir imtihon-da.Biz talabalarimizga hayajonni yengib o‘tishni, bosa bilishni o‘rgatishimiz kerak. Aytadigan bir tavsiyamiz, bir maslahatimiz bor, ya’ni imtihondan bir kun oldin tayyorlanishni to‘xtatish kerak. Hamma narsani to‘xtatib, o‘zini qo‘lga olib, “bu dunyoviy bir imtihon, agar o‘tolmay qolsam, qiyomatmaski hamma narsa tugasa”, – deyish kerak.Alloh qiyomatdagi imtihonimizni yengil qilsin. Eng katta imtihonimiz – qiyomatdagisidir. Mana bu imtihon juda og‘ir kechadi, unda qayta topshirish yo‘q.Lekin dunyoviy imtihonlarda bu safar bo‘lmasa, keyingilariga imkoniyat bor”.Muftiy imtihonlar oldidan duo qilib ijobiy natija so‘rash bo‘yicha o‘z tavsiyalarini berdi.“Barcha abituriyentlarimiz bir narsani bilishi kerak, ko‘pchilik duoni sehr so‘zi bilan almashtirib qo‘yadi. Duo o‘qildimi, bo‘ldi imtihondan o‘tdim deb hisoblash kerak emas. Hamma narsa Alloh taoloning inoyati bilan bo‘ladi. Siz shunchaki imtihonga yaxshilab tayyorlaning va duoni qilib, Allohga tavakkal qiling.Hozir mana ijtimoiy tarmoqlarda arab tilidagi turli xil duolar tarqalmoqda. Mana shu duolarni yoshlarimiz yozib olib, bilib-bilmagan holda uning talaffuzlarida qiynalib, xato o‘qib qo‘yishyapti. Aziz bolajonlarimiz, qizlarimiz – barcha abituriyentlarimizga shu narsani aytamanki, Alloh dunyoda necha xil til bo‘lsa, ularning hammasini o‘zi yaratgan, ularning hammasini o‘zi tushunadi.Duo degani Allohga munojot qilmoqlik demak, namozdan keyin yoki sajdadan keyin chin qalbdan qiblaga yuzlanib, “Robbim, o‘zing oson qilgin, menga qiyin qilmagan, zehnimni o‘tkir qilgin, olgan ilmimni o‘zimga keltirgin, savol-javoblarda menga oson bo‘lishni nasib qilgin”, – deb o‘zbek tilida duo qiling, inshaalloh, yetib boradi.Shu o‘rinda yana bir narsani qayd etmoqchiman, biz abituriyentlarning hayajoni haqida gapiryapmiz, lekin eng katta hayajon ota-onada bo‘ladi. Shuning uchun ota-onalarga murojaat qilmoqchiman, farzandlarini alohida duo qilsinlar, chunki ularning duosi mustajob”.Nuriddin Xoliqnazarov imtihonlardan oldin “Bismilloh”ni aytib, Allohga tavakkal qilib kirish lozimligi, hayajonni bosib olish uchun biroz nafas rostlab, kelajakka qo‘yilgan ezgu maqsadlar haqida o‘ylash kerakligini ta’kidladi. "
https://kun.uz/uz/news/2022/08/06/qashqadaryoda-23-yoshli-sportchining-jasadi-qarshi-magistral-kanalidan-topildi,2022-12-01 20:27:04.058156,"Ijtimoiy tarmoqlarda Qarshi shahrida yashovchi 23 yoshli sportchining jasadi Qarshi magistral kanalidan topilgani haqida xabarlar tarqaldi.Ma’lum bo‘lishicha, marhum sportchining jasadini FVB g‘avvoslari topa olmagach, 2022 yil 14 iyul kuni uning akasi qarindoshlari bilan birga qidirib topgan.Marhumning akasi ukasi qotillik qurboni bo‘lgan bo‘lishi mumkinligini aytgan.Qashqadaryo viloyati prokuraturasi axborot xizmatining ma’lum qilishicha, Qarshi shahar hududidan oqib o‘tuvchi Qarshi magistral kanalidan 1999 yilda tug‘ilgan fuqaro K.I.ning jasadi topilgani holati yuzasidan shahar prokuraturasi tomonidan tergovga qadar tekshiruv harakatlari olib borilmoqda.Ish bo‘yicha sudga oid tibbiy ekspertizasi tayinlangan. Tekshiruv viloyat prokuraturasi tomonidan nazoratga olingan.Ma’lumot uchun, 2021 yil 17 avgust kuni Qarshi shahrida sport murabbiyi Elbek Rahimovni bir guruh shaxslar odamlar ko‘z o‘ngida kaltaklab, mashinaga solib olib ketishgan. Keyinroq murabbiyning jasadi Chiroqchi tumanidan topilgandi.2022 yil 5 may kuni Elbek Rahimovning o‘ldirilishida aybdor deb topilgan jami 26 nafar shaxsga nisbatan sud hukmi o‘qilgandi.Shuningdek, 2021 yilning 13 sentabr kuni qashqadaryolik yana bir taniqli sportchi Kamoliddin Rasulov Toshkentda tanishi tomonidan bir necha joyidan pichoqlangan, olgan jarohatlari natijasida vafot etgandi.2022 yil 14 mart kuni K.Rasulovni o‘ldirganlikda aybdor deb topilgan shaxsga sud hukmi o‘qilgan va unga 15 ozodlikdan mahrum etish jazosi tayinlangandi."
https://kun.uz/uz/news/2022/08/06/boshida-kopchilik-ishonmagan-edi-ozbek-qizi-taekvondoda-ilk-marta-jahon-chempioni-boldi,2022-12-01 20:27:05.942781,"Taekvondo WT bo‘yicha O‘zbekiston terma jamoasi 1992 yildan boshlab jahon musobaqalarida qatnasha boshlagan. Shu vaqtgacha ko‘plab g‘alabalar qo‘lga kiritilgan, ammo hech bir o‘zbek qizi jahon chempioni bo‘lmagan edi.2022 yil 28-31 iyul kunlari Bolgariyaning poytaxti Sofiya shahrida taekvondoning WT bo‘yicha kadetlar o‘rtasida o‘tkazilgan jahon chempionatida 14 yoshli Laylo Hasanova oltin medal sohibasiga aylandi. Boz ustiga, u musobaqaning “Eng yaxshi taekvondochi qizi” deb ham topildi.Kun.uz yaqindagina musobaqadan qaytib kelgan Laylo va uning murabbiylari – Rixsitilla Sobirov hamda Muhammadma’sum Nazaraliyev bilan suhbatlashdi.“Qo‘rqdim, lekin ishonch bildirishdimi, endi harakat qilishim kerakligini tushundim”Toshkentlik sportchi musobaqa taassurotlari haqida shunday deydi:— 4 yoshligimda televizorda taekvondochilarni ko‘rib, ularning kiyimiga qiziqib qolganman. Keyinchalik oyimga shu sport bilan shug‘ullanmoqchiligimni aytganman va shu bilan maktabimizda ochilgan to‘garakka borishni boshlaganman. Qarasam, mashg‘ulotdagilarning barchasi chiroyli shug‘ullanishyapti, tepishyapti. Buni ko‘rib, men ham qiziqib ketganman.Jahon chempionati bo‘lishini, u yerga faqat yaxshi tayyorlanganlar borishini terma jamoamiz bosh murabbiyi Sobir aka Nazaraliyev aytdilar. Keyin hamma sportchilar shug‘ullanishga kirishib ketdik. Saralash jarayonlari boshlandi, bunga boshqa viloyatlardan ham bir qancha sportchilar kelishdi. Orada murabbiylarimiz bizni pishitishdi.Jahon chempionatiga 1 oycha vaqt qolganida, ro‘yxat e’lon qilindi. Qarasam, mening ham ismim bor ekan, juda xursand bo‘lib ketdim. To‘g‘risi, juda orzu qilardim, jahon chempionatiga chiqishni, lekin rostdan ham chiqishimga ishonmasdim.Boshida musobaqaga tushmasam-chi, meni tanlashmasa ham mayli, degan fikr ham o‘tdi. Keyin yo‘q, shuncha ishonch bildirishdimi, endi harakat qilishim kerakligini tushundim. Lekin yutqazib qo‘yishdan qo‘rqqandim.Bolgariyaga borib qo‘nganimizdan keyin, 4 kun musobaqa bo‘ldi. Birinchi kuni boshqa 5 nafar sportchilarimiz tushdi, o‘sha kunning o‘zida medallar olib, o‘zlarini ko‘rsata olishdi. Men shuning ertasiga tushdim. O‘zi birinchi kundagilarni ko‘rib, hayajonlanib bo‘lgandim. Maydonga chiqib, hakamni ko‘rganimdan keyin sal bosildim. Shundan so‘ng birinchi raundda yutdim, ancha xursand bo‘ldim.“Chempionatdan oldin qo‘lidagi jarohatiga qaramay mashg‘ulotlarni davom ettiraverdi”Rixsitilla Sobirov, Layloning ilk murabbiyi:— Shayxontohur tumanidagi 45-maktabda (Laylo shu maktabda o‘qiydi – tahr.) Nazaraliyevlar jamoasining filialini ochganman. O‘sha ochgan filialimizga birinchi shogirdlardan bo‘lib Laylo kelgan. Laylo – berilgan vazifalarni a’lo darajada bajaradigan, mehnatkash qiz.Boshida Sobir aka Nazaraliyev bizga ishonch bildirganlaridan keyin, biz shogirdimiz ustida yanayam qattiqroq ishlashni boshladik. Sobir akaning ham alohida mashg‘ulotlari bo‘lar edi, terma jamoa yig‘ini bilan ertalab soat 10da va kechki vaqt soat 4da shug‘ullanar edi. Jarayonda bizni ham biriktirib, vazifalarni taqsimlab turdi. Umuman olganda, asosiy ishni ular qildi, biz to‘ldirib turdik, xolos.Barchasi terma jamoaga kirishimizdan boshlandi. Biz ishongandik, kutgandik, terma jamoaga yo‘llanmani qo‘lga kiritib, bittadan vazifalarimizni amalga oshirdik. Keyin jahon chempionatiga yo‘llanma olamizmi yoki yo‘q, yana hayajonimiz boshlandi. Shu bilan jahon chempionatiga ham yo‘llanmani oldik, yana bir yutuqqa erishdik. Har bir chiqishimizdagi taassurotlarni aytib berish qiyin.Jahon chempionatidan oldin mashg‘ulotlardan birida Laylo qo‘lidan jarohat oldi. Qo‘li o‘ralgan bo‘lishiga qaramay, bir kun ham “trenirovka”ni qoldirgani yo‘q. Singan qo‘li bilan shug‘ullanishda davom etaverdi, bu narsa unga to‘sqinlik qilmadi, chunki Laylo haqiqatan ham jahon chempionatida qatnashishni, yutishni istagan edi. Niyatiga yarasha O‘zi ham yetkazdi.Har bitta jangdan keyin birinchi navbatda Muhammadma’sum akamga qo‘ng‘iroq qildim, biz har bir jangni tahlil qildik, keyingi raqiblarini o‘rganib, nimalar ustida ishlanishi kerakligi bo‘yicha rejalar tuzdik. Men, Muhammadma’sum aka juda hayajonlandik, lekin Layloning yoniga kelganda, o‘zimizni boshqacha tutdik. Chunki bu narsalar unga ta’sir qilishi kerak emasdi.“Hech kim boshida bu qizning yutishiga ishonmadi”Muhammadma’sum Nazaraliyev, Layloning murabbiyi:— Layloning fe’li juda ham yaxshi, insoniyligi bor. Kamgapligi uchun uning bor-yo‘qligi ham bilinmaydi. Laylo bilan ishlashda qiyinchilik bo‘lmaydi, chunki u hamma vazifalarni vaqtida bajaradi, mashg‘ulotlarga ham vaqtida keladi. Mabodo kelolmay qolsa ham, bir-ikki kun oldin ogohlantirib qo‘yadi. Shu sababli biz bu qiz bilan yaxshi ishlab ketdik.Aslida Rixsitilla bilan 2021 yildan birga ishlashni boshladik. O‘shanda aprel oyi Navoiy viloyatida bir musobaqa bo‘lgan edi, shunda Rixsitilla Layloning ustida birgalikda ishlashimizni taklif qildi. Shu bilan reja tuzdik va may oyidan mashg‘ulotlarni boshlab yubordik. O‘sha yilning o‘zida dekabr oyida respublika g‘olibi, keyin xalqaro turnirlarda – Fujayra, Qozog‘istondagi musobaqalarda yaxshi natijalarni ko‘rsatib keldi.Ochig‘i, boshida ko‘pchilik bu qizning yutishiga ishonmadi. Qizning harakatlari sekin, arsenali kam deyishdi. Biz nima uchun stavka qildik, chunki Laylo hamma raqiblari uchun noqulay taekvondochi hisoblanadi, uning mana shunday o‘ziga xosligi bor. Aytaylik, raqiblari tezkor, egiluvchan bo‘lsa ham, lekin Layloga kelganda ular o‘z uslubini qo‘llay olisholmaydi, chunki u tempni buzadigan sportchi sanaladi. Shuning uchun Laylo bilan ishlash maroqli.Eng katta stressimiz respublika musobaqasida bo‘ldi. O‘sha musobaqada yutmasa, jahon chempionatiga ketmasdi, chunki terma jamoaga yig‘in bo‘layotgandi. Kadet divizionidagi bu musobaqa Laylo uchun oxirgisi edi. Ungacha u bu kabi turnirda yutmagandi.Jahon chempionatida Rixsitilla juda qattiq hayajonlandi. Ammo shunga qaramay, biz musobaqaning birinchi kunidanoq oltinni olishga ishondik. Mana shu yerda katta bosim bo‘ldi, biz buni sportchimizga ko‘rsatmaslikka harakat qildik. Ochko yutqazsa ham, “xavotir olma, shunaqa bo‘lishi kerak edi, keyingi raundlarda yutamiz”, deb Layloning ham hayajonini bosdik.Intervyuni to‘liq holda YouTube'da tomosha qilishingiz mumkin.Eslatib o‘tamiz, chempionatda O‘zbekiston terma jamoasi 16 nafar taekvondochi bilan ishtirok etdi, ulardan 10 nafari sovrindor bo‘ldi:Dilshoda Shomirzayeva suhbatlashdi.
Tasvirchi va montaj ustasi – Aziz Kuryazov."
https://kun.uz/uz/news/2022/08/06/jizzaxda-sodir-bolgan-ythda-5-kishi-halok-boldi,2022-12-01 20:27:07.417605,"5 avgust kuni 4R-36 Jizzax-Forish avtomobil yo‘lining Forish tumani hududidan o‘tgan 46-kilometrida mudhish YTH ro‘y berdi.Jizzax viloyati IIB axborot xizmatining xabar berishicha, 1976 yilda tug‘ilgan, Qashqadaryo viloyati Kitob tumanida yashovchi shaxs boshqaruvidagi Isuzu Jizzax–Forish yo‘nalishda harakatlanib ketayotganda haydovchi uxlab qolgan.Natijada yuk mashinasi qarama-qarshi yo‘nalishdan kelayotgan, Forish tumanida yashovchi shaxs boshqaruvidagi Nexia-2 mashinasiga urilgan.Oqibatda Nexia-2 haydovchisi va unda yo‘lovchi sifatida ketayotgan uch nafar yo‘lovchi og‘ir tan jarohatlari olib, voqea joyida halok bo‘lgan.UPD. Jizzax viloyati IIB axborot xizmati Kun.uz'ga voqeada dastlabki xabarda aytilganidek 5 kishi emas, 4 kishi halok bo‘lganini ma’lum qildi."
https://kun.uz/uz/news/2022/08/06/surxondaryoda-tadbirkorga-kredit-ajratib-berish-evaziga-10-million-som-olgan-bank-xodimi-ushlandi,2022-12-01 20:27:09.064505,"Bosh prokuratura huzuridagi departamentning xabar berishicha, departamentning Surxondaryo viloyat boshqarmasi tomonidan tadbirkorlik sub’yektlarining huquqlarini himoya qilish yuzasidan tergovga qadar tekshiruv o‘tkazilgan.Tadbirda, “Ipoteka-bank” ATIB viloyat filialining shu’ba mudiri X.T. “L.S.” MChJga qarashli Sho‘rchi tumanidagi ishlab chiqarish sexi binosini ta’mirlash uchun 500 million so‘m kredit ajratib berish evaziga 10 million so‘m olgan vaqtida ashyoviy dalillar bilan ushlangan.Qayd etilishicha, mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishi qo‘zg‘atilib, tergov harakatlari o‘tkazilmoqda.Avvalroq, Surxondaryoda qalbaki kvitansiya bilan fuqaroning pulini o‘zlashtirgan bank xodimiga jinoyat ishi qo‘zg‘atilgandi."
https://kun.uz/uz/news/2022/08/06/yangi-ochilgan-food-city-majmuasida-28-avgustga-qadar-50gacha-chegirmalar-bilan-xarid-qiling,2022-12-01 20:27:10.613157,"2021 yil dekabr oyida Toshkent shahri Bektemir tumanida joylashgan yangi Qo‘yliq dehqon bozori, ya’ni Food city'ning taqdimoti o‘tkazilgandi. Va nihoyat, zamon talablariga javob beradigan savdo markazi o‘z faoliyatini boshladi. Endilikda mazkur yirik agroklasterdan deyarli barcha turdagi mahsulotlarni ulgurji va chakana savdolarda, hamyonbop narxlarda sotib olish mumkin.30 iyul kuni bo‘lib o‘tgan ochilish marosimida yurtdoshlarimiz savdo majmuasining sharoitlari, narx-navosi bilan batafsil tanishishdi.Konsert shaklida o‘tgan ochilish marosimida, dastlab, oziq-ovqat mahsulotlari bilan to‘ldirilgan 5 ta “Oltin aravacha” yutuqli o‘yini o‘tkazildi.O‘yinda g‘olib bo‘lgan 5 nafar yurtdoshimizning har biriga mana shu mahsulotlardan berilgach, barcha mehmonlar birin-ketin bozor rastalari tomon yo‘l olishdi. Aytish lozim, u yerda yaratilgan sharoit, mahsulotlar sifati hamda narxlari ko‘pchilikka manzur keldi.Xaridorlardan birining aytishicha, issiq havoda salqin joyda bozorlik qilish qulay. “Tozaligi, hamma mahsulotlari tartib bilan joylashtirilgani juda yoqdi”, – deydi u.“Bir aylanib chiqishda ancha katta bozorlik qildik, uzum, tuxum oldik. Narxlari ko‘nglimizdagidek, hamma narsasi yoqdi. Bu safar o‘zimiz keldik, keyingisida farzandlarimizni yuboramiz”, – deya qayd etadi yana bir yurtdoshimiz.Food city majmuasi xalqimiz dasturxoniga sifatli va hamyonbop mahsulotlar yetkazib berish maqsadida maxsus savdo shoxobchalari tashkil qilgan. Bu shoxobchalarda oziq-ovqat mahsulotlarini belgilangan tartibda arzon narxlarda sotib olish mumkin. Mahsulot narxining bir qismi esa uni sotuvchi tadbirkorlarga majmua tomonidan qoplab beriladi.Masalan birgina yog‘ 20 ming so‘m bo‘lsa, uning 5 ming so‘mi Food city tomonidan tadbirkorga to‘lab beriladi. Xaridorlarga bu mahsulot 15 ming so‘mdan sotilmoqda. Shuningdek, majmuada har kuni:Kartoshka (gala navli) 1 kg – 3000 so‘m;Piyoz 1 kg – 3500 so‘m;Sabzi 1 kg – 2500 so‘m;Un (oliy navli) 1 kg – 6500 so‘m;Guruch 1 kg – 8000 so‘mdan.Har dushanba:Pomidor 1 kg – 1500 so‘m;Bodring 1 kg – 1500 so‘m.Har seshanba:Shakar 1 kg – 12000 so‘m:Yog‘ 1 litr – 17000 so‘m.Har chorshanba:Banan 1 kg – 13000 so‘m:Uzum 1 kg – 4000-6000 so‘m;Shaftoli 1 kg – 7000 so‘mdan boshlab.Har payshanba:Tuxum (dona) – 650-950 so‘m;Qaymoq 1 litr – 33000 so‘m;Tvorog 1 kg – 15000 so‘m;Smetana 1 litr – 20000 so‘m;Qatiq 1 litr – 4000 so‘m.Har juma quritilgan mevalar:Turshak 1 kg – 40000 so‘mdan boshlab;Mayiz 1 kg – 12000 so‘mdan boshlab;Pista 1 kg – 120000 so‘mdan boshlab.Har shanba:Go‘sht 1 kg – 60000 so‘m;Tovuq go‘shti 1 kg – 23000 so‘m;Kolbasa (ulgurji) – 19000 so‘mdan boshlab.Har yakshanba ko‘kat va ziravorlar:Kashnich bog‘i (5 dona) – 8000-9000 so‘m;Ukrop bog‘i (5 dona) – 5000 so‘m;Ko‘k piyoz 1 dona – 1200-1500 so‘m;Salat bargi 1 dona – 3500-5000 so‘m;Petrushka bog‘i (5 dona) – 3000 so‘m.Yangi majmuada faoliyat boshlagan sotuvchilar ham bozor sharoitlaridan mamnunliklarini aytishdi. “Ilgari eski Qo‘yliqda ishlaganman, u yer chang bo‘lardi, yog‘ingarchilikda turib bo‘lmas edi. Yozda issiq, qishda sovuqligidan kasal ham bo‘lib qolardik. Mana bu sharoitlar esa umuman boshqa”, – deydi tadbirkorlardan biri.“Joylashib olganimizga bir oy bo‘lib qoldi. Ovqatlarimiz, ijaramiz, yo‘lkiralarimiz bepul. Shunchalik yordam qilishyapti, rahmat hammalariga. Boshida boshliqlari bilan gaplashgan edik, juda xushmuomala inson, barchamizning ko‘nglimizga qarab ish ko‘rdi. O‘sha odamga ham rahmat aytaman”, – deya o‘z minnatdorligini bildirdi yana bir savdogar.Ta’kidlanishicha, ulgurji savdo bozori 24/7 rejimida, chakana savdo esa 8:00dan 20:00gacha ishlaydi. Unda 16 000 m2 maydonli 5ta kross-dok xizmati hamda umumiy sig‘imi 8 000 tonna bo‘lgan muzlatgichli va sovutgichli omborxona ham bor. Biznes markazi, 20 000 m2 yopiq bozor hamda fud-kort xaridorlar va tadbirkorlar xizmatiga shay.Eng muhimi, 60 gektar maydonga ega ushbu savdo markazi dehqon va tadbirkorlar uchun qulay hududda joylashgan.“Shaharga kirmagan holda vodiy, voha va Toshkent viloyatidan kelib-ketish juda qulay. Transportlarning bemalol kirib-chiqishi uchun 12 qatorli yo‘laklari barpo qilingan. Bundan tashqari, 500 ta yuk hamda 4 mingdan ortiq yengil avtomobillarga mo‘jallangan avtoturargohlar ham barpo qilingan”, – deydi Food city rahbari Dilshod Samigov.Bozorning 2 500 ta savdo rastasi va pavilonlarining ijarasi 3 oygacha bepul hisoblanadi. “Ungacha esa tadbirkorlardan hatto kommunal to‘lovlari ham undirilmaydi”, – deydi Food city rahbari.“Toshkent shahar hokimiyati tomonidan chiqarilgan stavkalar bor, 3 oydan keyin mana shu stavkalardan oshirmagan holda, rastalar sotilayotgan mahsulotning turiga qarab, ijaraga berilgan joylarning narxlarini belgilaymiz. Chunki bizga ham ijaraga to‘lovni qimmat qilib, mahsulotlarning ham narxini oshirish, tadbirkorlarni qiynash niyatimiz yo‘q. Sotuvchilar savdosini qilib olishi uchun narx-navoni minimal ushlab turamiz”, – deya qayd etadi u.Food city'ni barpo qilish jarayoni ancha avval, 2018 yilda boshlangan edi. Hozirda Vazirlar Mahkamasining tegishli qarori asosida eski Qo‘yliq dehqon bozorini mana shu savdo maskaniga bosqichma-bosqich ko‘chirish jarayoni ketyapti. Kelgusida bu majmuani yanada kengaytirish, mahsulotlarni qayta ishlash tizimini yo‘lga qo‘yish ham maqsad qilingan. Dilshoda Shomirzayeva tayyorladi,
Tasvirchilar: Mirvohid Mirrahimov, Asad Kuryavov,
Montaj ustasi: Mirvohid MirrahimovReklama huquqi asosida"
https://kun.uz/uz/news/2022/08/06/ozbekneftgaz-boshqaruv-raisi-boshchiligida-zevarda-konida-uglevodorodlar-zaxirasi-hamda-tabiiy-gaz,2022-12-01 20:27:12.059040,"Boshqaruv raisi boshchiligidagi “Ishchi guruh” a’zolari Muborak neft va gaz qazib chiqarish boshqarmasida yangi maydonlarda uglevodorodlar zaxirasini oshirish, konlarda tabiiy gaz qazib chiqarishni ko‘paytirish va texnologik obektlarni qurish bo‘yicha olib borilayotgan ishlar bilan yaqindan tanishdi.O‘rganishlarning ikkinchi kunida, Boshqaruv raisi rahbarligida “Zevarda” konida joylashgan shtabda departament boshliqlaridan iborat “Ishchi guruh” a’zolari, Muborak boshqarmasi rahbariyati, kon boshliqlari, bosh mutaxassislari hamda quduqlarni burg‘ilash, kapital ta’mirlash ishlarini olib borayotgan pudratchi tashkilotlar, shuningdek qurilish tashkilotlari rahbariyati ishtirokida Muborak regionida olib borilayotgan ishlar bo‘yicha sayyor yig‘ilish o‘tkazildi.Yig‘ilishda Muborak boshqarmasi tomonidan joriy yilning o‘tgan yetti oyi davomida bajarilgan va 2022 yil oxirigacha uglevodorodlarni qazib chiqarish ko‘rsatkichlarini oshirish uchun konlarda rejalashtirilgan tadbirlar va ularning ijrosini ta’minlash yo‘nalishida amalga oshirilayotgan ishlar to‘g‘risida boshqarma direktori Gulmurod Mavlonov, direktor o‘rinbosari Ulug‘bek To‘rayev hamda Bosh geolog Bobir Abduraimovning hisoboti tinglandi.Hisobot davrida Muborak boshqarmasi bo‘yicha geologo-texnik tadbirlar doirasida 21 ta yangi ishlatish quduqlari burg‘ilandi, 231 ta quduqlarda ta’mirlash va intensifikatsiya ishlari bajarildi, 16 ta texnologik obektlar ishga tushirildi. Ushbu tadbirlar hisobidan yanvar-iyul oylarida qo‘shimcha 524,1 mln kub metr tabiiy gaz va 10,6 ming tonna gaz kondensati qazib olishga erishildi.Muborak boshqarmasi “O‘zbekneftgaz tasarrufidagi eng katta korxona hisoblanib, yiliga qariyb 16,0 mlrd kub.m tabiiy gaz va 111 ming tonna suyuq uglevodorodlar qazib chiqariladi. Hisobot davrida Muborak boshqarmasida 8,9 mlrd kub.m tabiiy gaz, 57,9 ming tonna neft, 160,2 ming tonna gaz kondensati qazib chiqarildi, shundan 8 ming tonna suyultirilgan gaz ishlab chiqarildi.Muborak regionida olib borilayotgan geologik izlov-qidiruv ishlari holati bo‘yicha Geologiya departamenti boshlig‘i Anvar Gadoyev hisoboti tinglandi, 2022 yilda ushbu yo‘nalishda Muborak regionida “Cho‘lliota”, “Yangi alat”, “Yangi Tegirmon”, “Oltinko‘l” kabi 7 ta yangi maydonlarni burg‘ilashga kiritish va yil oxirigacha 19 ta izlov-qidiruv quduqlari qurilish ishlari bilan tugatilib, gaz zaxirasini 12 mlrd kub m.ga va suyuq uglevodorodlar zaxirasini 280 ming tonnaga o‘stirish rejalashtirilgan. Shuningdek, Muborak hududida katta chuqurliklardagi yangi istiqbolli maydonlarni, xususan terrigen-yura yotqiziqlarining istiqbolligini o‘rganishga qaratilgan yangi yo‘nalishda amalga oshirilayotgan ishlarning hisoboti berildi.Regionda amalga oshirilayotgan yangi izlov qidiruv va ishlatish quduqlarini burg‘ilash ishlari holati to‘g‘risida Burg‘ilash ishlarini muvofiqlashtirish departamenti boshlig‘i Elyor Mamatov va “O‘zneftgazburg‘ilash ishlari” MChJ direktori Ulfat Amanov hisobot berdi.2022 yilning avgust-dekabr oylarida boshqarmada 13 ta yangi ishlatish quduqlarini va 11 ta izlov-qidiruv quduqlarini burg‘ilash bilan topshirish rejalashtirilgan bo‘lib, ushbu quduqlarni o‘z vaqtida topshirish uchun zarur moddiy-texnik resurslar bilan ta’minlash hamda burg‘ilash ishlarini jadallashtirish bo‘yicha ko‘rilayotgan chora-tadbirlar va muammolar muhokama qilindi.Konlarni geologik va gidrodinamik modellashtirish, texnologik rejim bo‘yicha ishlatish va yangi quduqlarni burg‘ilash o‘rinlarini belgilash va mukammal ta’mirlashga quduqlarni saralab olish borasida joriy yilning yetti oyida bajarilgan va 2022 yil oxirigacha uglevodorodlarni kazib chiqarish prognoz ko‘rsatkichlarining bajarilishi uchun rejalashtirilgan chora-tadbirlar bo‘yicha Konlarni ishlatish departamenti boshlig‘i Sirojiddin Mallayev va boshqarmaning bosh geologi Bobur Abdurayimovlar hisoboti tinglandi.Xususan, “Pomuq” konidagi 15-sonli quduqda olib borilgan ishlar hisoboti berilib, ushbu yo‘nalishda konlarning quduqlar fondi bilan ishlab tugatilgan fondagi quduqlarni ishlatishga qaytarish, quduqlarda yonlama o‘zanni burg‘ilash bilan murakkab ta’mirlash bo‘yicha amalga oshirilgan ishlarga alohida e’tibor qaratilgani va avgust-dekabr oylarida 25 ta quduqlarda shu kabi ishlarni amalga oshirish rejalashtirilgani aytib o‘tildi.Boshqarmadagi mavjud siquv kompressor stansiyalarning ish holati, dvigatellarni ta’mirlash, zarur ehtiyot qismlar bilan ta’minlash yo‘nalishida 2022 yilning o‘tgan davrida bajarilgan ishlar va kelgusi rejalar haqida Uglevodorodlarni qazib chiqarish departamenti boshlig‘i Azizxon Rahmonov va Xaridlar departamenti boshlig‘i Dilmurod Burhonov hisobotlari ham tinglandi.Boshqaruv raisi tomonidan, kuz-qish mavsumida tabiiy gazni iste’molchilarga barqaror yetkazib berish uchun Muborak boshqarmasidagi mavjud 15 ta siquv kompressor stansiyalaridagi 7 ta dvigatellarni yil oxirigacha ta’mirlab yetkazib berishni tashkil etish, “Ko‘kdumaloq”, “Dengizko‘l” stansiyalari gaz haydash agregatlariga ehtiyot qismlar xarid qilishni jadallashtirish, “Somontepa” siquv kompressor stansiyasi uchun Chexiyadan 1 dona “Taurus-70” rusumli gazturbinali dvigatelni qisqa muddatda yetkazib kelib ishga tushirish choralarini ko‘rish bo‘yicha topshiriqlar berdi.Shu bilan birga konlardagi tabiiy gaz zaxirasini maksimal darajada qazib olish va texnologik jarayonlarni yaxshilash maqsadida “Girsan”, “Cho‘lquvar”, “Sho‘mak” kabi kichik konlar uchun quduq usti kompressorlarini xarid qilish bo‘yicha tegishli xulosalarni olish va tender savdolari o‘tkazib shartnomalar tuzish yuzasidan ham ko‘rsatmalar berib o‘tdi.Shuningdek, yig‘ilish davomida Muborak regionida 2022-2026 yillarda uglevodorodlar qazib chiqarish barqarorligini ta’minlash dasturini ishlab chiqish, loyihalashtirish ishlari va konlarning infrastrukturalarini rivojlantirish bo‘yicha ishlab chiqilayotgan ilmiy-texnik yechimlar, istiqbolli yo‘nalishlar, 2022-2026 yillarda amalga oshirilishi rejalashtirilgan yangi yo‘nalishlarda uglevodorodlarni qazib olishni amalga oshirishga qaratilgan tadbirlar yuzasidan “O‘zLITIneftgaz” AJ Boshqaruv raisi Ulug‘bek Nazarov hisobot berdi.Shundan so‘ng, 2022 yil yetti oyligida bajarilgan va yil yakuni bilan bajariladigan quduqlarni mukammal ta’mirlash ishlari bo‘yicha “O‘zneftgazquduqta’mirlash” AJ Bosh direktori Rufat Qudratov, ""Andijonneftgazquduqta’mirlash"" MChJ direktori Nizomiddin Qaxxorov va ""Maxsusenergogaz"" AJ Boshqaruv raisi Dilshod Haqberdiyevlar hisobotlari tinglandi.Boshqaruv raisi tomonidan, Muborak regionida quduqlarni mukammal ta’mirlash ishlarini jadallashtirish, quduqlar fondi bilan ishlash shuningdek, barcha korxonalar bir-birlariga yaqindan yordam berish va qo‘llab-quvvatlash orqali quduqlarda amalga oshirilayotgan ishlarni jadallik bilan olib borish yuzasidan ko‘rsatmalar berdi.Yig‘ilish davomida kon boshliqlarining tabiiy gaz qazib chiqarish bo‘yicha amalga oshirilgan ishlari hisobotlari ham eshitilib, ularning muammoli masalalari va takliflari tinglandi. Ular tomonidan ko‘tarilgan muammoli masalalarni hal qilish bo‘yicha tegishli raxbarlarga topshiriqlar berildi.Yig‘ilish yakunida, “O‘zbekneftgaz” AJ Boshqaruv raisi Mehriddin Abdullayev tomonidan Muborak regionida geologik qidiruv ishlarini olib borishni jadallashtirish, quduqlarni mukammal ta’mirlash, burg‘ilash ishlarini qayta ko‘rib chiqish orqali oshirish, 2022 yil yakuni bilan belgilangan reja ko‘rsatkichlarini bajarishni ta’minlash yo‘nalishidagi ustuvor vazifalar bo‘yicha boshqarma rahbariyati, tegishli departament boshliqlariga aniq ko‘rsatmalar va topshiriqlar berildi. “O‘zbekneftgaz” AJ Matbuot xizmati Ⓣ"
https://kun.uz/uz/news/2022/08/06/toshkentda-belgilanmagan-joyga-chiqindi-uloqtirgan-haydovchisi-jarimaga-tortildi,2022-12-01 20:27:13.554678,"Toshkent shahrining Yangihayot tumanidagi Chortoq mahallasi hududida chiqindi bilan bog‘liq holat aniqlandi.Hududga o‘rnatilgan kamera obektiviga ""Matiz"" transport vositasi oynasidan belgilanmagan joyga noqonuniy tarzda chiqindi uloqtirib tashlab ketgan vaziyat muhrlangan. Ushbu holat yuzasidan davlat inspektorlari olib borgan sa’y-harakatlari natijasida avtomobil davlat raqami orqali huquqbuzar shaxsiga aniqlik kiritildi. Unga nisbatan qonunda belgilangan tartibda ma’muriy bayonnoma rasmiylashtirildi va jarima belgilandi.Shuningdek, haydovchiga holat takrorlanmasligi yuzasidan tushuntirish berilgan.“Hurmatli yurtdoshlar, chiqindilarni duch kelgan joyga tashlab o‘zingiz va yurtdoshlarimiz oldida mulzam bo‘lmang”, deyiladi poytaxt Ekologiya boshqarmasi xabarida.MJtKga ko‘ra, belgilanmagan joylarga chiqindi tashlash fuqarolarga 1-3 BHM (300-900 ming so‘m) miqdorida jarima solishga sabab bo‘ladi."
https://kun.uz/uz/news/2022/08/06/toshkent-viloyatida-371-ta-mashina-gaz-ballonida-kamchiliklar-aniqlandi,2022-12-01 20:27:15.206703,"Viloyat hududida o‘tgan 7 oy mobaynida xizmat davomida transport vositalari 371 tasida o‘rnatilgan gaz ballonlarda bir qator kamchiliklar aniqlandi.Toshkent viloyati IIBB YHXB xabariga ko‘ra, bunda o‘rnatilgan gaz ballonlari talabga javob bermasligi, tegishli ruxsat olmay o‘rnatib olingani, Vazirlar Mahkamasi qarori talablari asosida o‘rnatilmagani aniqlandi.Holatlar yuzasidan haydovchilarga nisbatan ma’muriy bayonnoma rasmiylashtirildi va avtoulovlar vaqtinchalik jarima maydoniga qo‘yildi.Avtoulovlarni jarima maydonidan chiqarish vaqtida noqonuniy gaz ballonlari avtomobildan olingan."
https://kun.uz/uz/news/2022/08/06/velton-barcha-turdagi-tozalash-va-gigiyena-mahsulotlarini-taklif-qiladi,2022-12-01 20:27:17.214927,"O‘zbek xalqi xonadonida har doim mehmonlar uchun dasturxon yozish an’anaga aylangan. Bu sevimli va maroqli tadbirlardan oldingi va keyingi tozalov ishlari ko‘pchilik uchun qiyinchilik tug‘dirishi mumkin. Chunki ishonchli tozalash vositalari topish va uning samarasini ko‘rish doim ham oson bo‘lmaydi.Lekin VELTON barchasini o‘zgartira olgan tozalov vositalari bilan nafaqat xonadonlarni, ofislarni, balki qalblarni ham yorishtira olgan kompaniya hisoblanadi.VELTON mahsulotlari uyingiz tozaligi va musaffoligi uchun barcha mas’uliyatni o‘z zimmasiga oladi. Maishiy kimyo, kosmetika va shaxsiy gigiyena vositalari VELTON O‘zbekiston bozorida 6 yildan ziyod vaqt ichida o‘z xaridorlarini topib ulgurdi.Xo‘sh, VELTON mahsulotlari nimasi bilan boshqalardan ajralib turadi?U avvalo sizning salomatligingiz haqida qayg‘uradi. Bu vositalar atrof-muhitdagi inson sog‘ligi uchun xavfli bakteriyalar va viruslarga qarshi kurashuvchan bo‘lib, professional shaffoflikni yaratadi.VELTON tomonidan ishlab chiqarilayotgan dizenfeksiya vositalari sizni yoqimsiz hasharotlardan va hidlardan xalos etadi.Suvda tezda eruvchan, teriga zarar yetkazmaydigan, ekologik toza mahsulotlarni siz ulgurji va chakana narxlarda buyurtma berishingiz mumkin. Kompaniya yozning qaynoq kunlarida xaridorlar uchun qulaylik yaratish maqsadida yetkazib berish xizmatini ham yo‘lga qo‘ygan.KATALOGO‘zbekiston bo‘ylab ulgurji tadbirkorlar hamkorlik qilish uchun murojaat qilishingiz mumkin.VELTON - sizning salomatligingiz va saranjomligingiz bizning zimmamizda!Sayt: velton.uzInstagram: www.instagram.com/velton_uzb/Feysbuk: www.facebook.com/velton.uzYutub: www.youtube.com/channelReklama huquqi asosida"
https://kun.uz/uz/news/2022/08/05/bir-mavsumda-30-mln-som-daromad-yogoch-dasta-yasovchi-mahalla,2022-12-01 20:27:18.701521,"Atrofdagi tumanlardan olib kelingan tol, terak, qayrag‘och, zarang yog‘ochlariga ishlov beriladi. Ishlov berilgan yog‘ochlar dasta holatiga keltiriladi.Asosan ketmon va boltaga dasta tayyorlanadi. Mahsulot mahalliy bozorga chiqariladi.“Shu ish bilan 15 yildan beri shug‘ullanamiz. 8 nafar ishchimiz bor. Bitta ishchimiz yaxshi ishlasa, 200-250 ming so‘mgacha daromad topadi. Oilaviy, dadam ikkalamiz shu ish bilan shug‘ullanamiz”, – deydi hunarmand-tadbirkor Minosiddin Mamatisayev.Mahalla ko‘chalari yog‘ochlar bilan to‘lgan. Mavsum davomida ish qizg‘in davom etadi. Yog‘ochga ishlov berish jarayonida chiqqan chiqindining ham xaridorlari bor. Ularni qishda yoqish uchun olib ketishadi.“4-5 ta odam ishlaydi. Bir kunda 200-250 ta dasta ishlab chiqaramiz. Buniyam o‘ziga yarasha qiyinchiligi bor. Ko‘rinishidan yengilga o‘xshagani bilan, daraxt kesib kelinadi, yuklanadi, arralanadi, arradan o‘tkaziladi. Bitta dastaning kelib tushishi bizga 4-4,5 ming so‘m bo‘ladi. Donasidan 1,5-2 ming so‘mdan qoladi. Bitta dasta hozirda 6 ming so‘mdan sotilyapti. Qancha ko‘p ishlab chiqarsak, shuncha ko‘p foyda qoladi”, – deydi yosh hunarmand Ortiqmirzo Rahmonov.Bir mavsumda o‘rtacha 30 million so‘m daromad topilmoqda. Ushbu mahallada ishsizlar deyarli yo‘q va ular mana shu hunar ortidan ro‘zg‘or tebratmoqda.Abduvali Qurbonov,
Kun.uz muxbiri
Tasvirchi va montaj ustasi – Azizbek Ismoilov."
https://kun.uz/uz/news/2022/08/05/grant-pdp-university-talabalari-uchun-11-kompaniyadan-33-mlrd-somlik-talim-granti-ajratildi,2022-12-01 20:27:20.269176,"Ajratilgan grantning umumiy qiymati 3,3 mlrd so‘m bo‘lib, universitetning birinchi o‘quv yili uchun 50% dan 100% gacha to‘lov shartnoma summasini qoplab beradi. Grantga quyidagi talablarga mos keluvchi barcha abituriyentlar ariza topshirishlari mumkin:Shu bilan birga, abituriyentlardan IT sohasini o‘rganishga bo‘lgan ulkan qiziqish va ishtiyoq talab qilinadi. Imtihondan muvaffaqiyatli o‘tgan talabgorlarga oilasining moliyaviy ahvolidan kelib chiqqan holda grant ajratiladi.Ushbu grant ajratilishida o‘z hissasini qo‘shgan kompaniyalardan biri Ekom.UZ brendi ostida faoliyat yurituvchi “ALEXOR-LINE” kompaniyasi bo‘lib, O‘zbekiston bozorida IT va kommutatsiya uskunalarining eng yirik rasmiy distribyutori va yetkazib beruvchisi hisoblanadi.“MEGA MOTORS” kompaniyasi 2019 yilda tashkil etilgan. Ushbu kompaniya O‘zbekistondagi elektromobillar dileri bo‘lib, yuqori sifatli elektromobillar va ularning qo‘shimcha ehtiyot qismlarini sotish bilan shug‘ullanadi.“SIFCO INTERNATIONAL” kompaniyalar guruhi 1993 yilda tashkil etilgan bo‘lib, Xitoy, Yevropa va MDH davlatlaridan turli tovarlarni yetkazib beruvchi va sotuvchilardan biri hisoblanadi. Kompaniya 29 yildan ortiq vaqt mobaynida O‘zbekiston bozorida har qanday turdagi tovarlarni deklaratsiyalash, bojxona va oddiy omborda saqlash va boshqa turdagi xizmatlarni taqdim etib keladi. “MEGAVAN” 15 yil davomida O‘zbekiston bozorida turli loyihalarni o‘z vaqtida yetkazib berish, shuningdek, mahsulotlarining raqobatbardosh narxlari bilan o‘z o‘rnini topgan kompaniyalardan biridir.“BALLOON BY MEGAVAN” yuk mashinalari, avtobuslar va maxsus jihozlar uchun disklar va shinalarni ulgurji sotish va xizmat ko‘rsatish bilan shug‘ullanib kelayotgan ilg‘or kompaniyalardan biri hisoblanadi.“DECLAS” kompaniyasi import va eksport qilinadigan tovarlarning bojxona rasmiylashtiruvi va bojxona saqlash xizmatlarini ko‘rsatadi.“MERVAN DEVELOPMENT” kompaniyasi bozorning barcha segmentlarida komfort sinfidagi, biznes va premium toifadagi loyihalar, shuningdek, tijorat ko‘chmas mulkini boshqarishda yagona MERVAN brendida faoliyat yuritib, butun development siklini amalga oshirmoqda.“KEDA SUREMAKER” o‘zaro manfaatli hamkorlik konsepsiyasi va yuqori sifatli xizmati tufayli hozirda butun dunyo bo‘ylab 800 dan ortiq mijozlarga ega shu’ba kompaniyasi hisoblanadi.“UNION Paper and Board” kompaniyasi bosma qog‘oz yetkazib berish va qog‘oz mahsulotlari ishlab chiqarishni amalga oshirayotgan kompaniyalardan biri hisoblanadi.“QURILISH TREST” korxonasi 2020 yilda tashkil topgan. Bu korxona qurilish sohasining barcha yo‘nalishlari bo‘yicha ko‘p yillik ish tajribasiga ega bo‘lgan o‘z ishining yetuk mutaxassislari tomonidan tashkil etilgan. Hozirgi kunda korxonada 80 ga yaqin ishchi ish bilan ta’minlangan.“ALFARUQ”  jamoatchilik negizlari asosiga qurilgan ilm-u ma’rifat hamda ijtimoiy sohada ijtimoiy yordam ko‘rsatish maqsadida tashkil etilgan jamoatchilik harakatidir.Biz yoshlarni rivojlantirish, ularni qo‘llab-quvvatlash va o‘z hayot yo‘llarini topishiga yordam beradigan har bir kompaniya va tashkilot faoliyatini qadrlaymiz.Shu kabi kompaniya, tashkilot va homiylar safida Sizning ham bo‘lishingiz, yoshlarimizning yorqin kelajagi uchun ulkan poydevor bo‘ladi.PDP University respublikamizning barcha iqtidorli yoshlarini qamrab olish va ularga qulaylik yaratish maqsadida viloyat markazlarida ham kirish imtihonlarini tashkil etadi. Hujjatlarni qabul qilish jarayonlari 20 avgustgacha, kirish imtihonlari esa 23-28 avgust kunlari bo‘lib o‘tadi. Murojaat uchun:Telegram: @PDPSupportBotTelefon: +99878-777-47-47Sayt: university.pdp.uzGrantga ariza topshirish uchun:university.pdp.uz/admissionsReklama huquqi asosida"
https://kun.uz/uz/news/2022/08/05/oz-bolamday-katta-qildim-lekin-darddan-asray-olmadim-qorquv-iskanjasida-yashayotganlar,2022-12-01 20:27:21.731386,"Jondan aziz qizimning dardini ko‘tarish qiyin bo‘lyapti... Ayzere oilaning kenja qizi va otasining sirdoshi. Uning otasi Aybek Tuymaxanov dalada dehqonchilik qilib oila tebratib keladi.“O‘zim qandli diabet kasalligiga chalinganman, biroq buni oilamga bildirib, ularniyam qiynagim kelmaydi. Lekin jonimdan aziz qizalog‘imning dardiga chidash qiyin bo‘lyapti.Bizda faqat dehqonchilik mahsulotlarimizni yig‘ganimizdagina pul bo‘ladi. Shu sabab davolatish uchun kuzni kutishimizga to‘g‘ri keladi. Ungacha o‘zim dalada bo‘lsam ham xayolim shu qizimda bo‘ldi. Faqat bolamning dardiga davo so‘rayapman”, - deydi bemorning otasi. O‘zi ham og‘ir xastalikka chalingan otaning ko‘ziga o‘z dardi ko‘rinmaydi. Sodda, samimiy qishloq odamining so‘zlarida faqat qizining sog‘ayishidan umid seziladi.Ayzere Tattibekovaga oid ma’lumotlar:O‘zkard: 8600 0609 2821 0070 otasi Aybek Tuymaxanov nomidaManzil: Sirdaryo viloyati, Sirdaryo tumani, Sholikor mahallasi, Navoiy ko‘chasi 2 uy. Ikki bemor parvarishini zimmasiga olgan ayol hasratiDilafro‘z Bobomurodova ayol boshi bilan astma xastaligiga duchor bo‘lgan turmush o‘rtog‘iga tirgak bo‘lib, tikuvchilik hunarining orqasidan kun kechirib kelishayotgan edi. Lekin taqdirning sinovlari uni yana bir chig‘iriqdan o‘tkazmoqda. Qizi Madinada oqqon aniqlangan.“O‘zi zo‘rg‘a tirikchilik o‘tkazayotgan paytimizda yana bir sinov boshimizga tushdi. Moddiy holatimiz yomonligi sabab qizimni to‘liq davolata olmayapmiz. Turmush o‘rtog‘im astmaga chalingan, bir ko‘zi ko‘rmaydi. Faqat bir ko‘zida xira ko‘ra oladi. Shuning uchun hech qayerda ishlay olmaydi. O‘zim tikuvchilik qilardim, hozir qizim bilan ovoraman”, - deya yig‘laydi Dilafro‘z.Madina Rahmatullayevaga oid ma’lumotlar:Yunionpay: 6262 7201 7970 2959 onasi Dilafro‘z Bobomurodova nomidaHumo: 9860 0609 1486 5351 onasi Dilafro‘z Bobomurodova nomidaManzil: Jizzax viloyati, Baxmal tumani, Oldoshmon qishlog‘i.Qanday bo‘lmasin bolamning hayotini saqlab qolishim kerak “Bolamning ahvoli og‘irlashgach, Toshkentga olib keldik. Shifoxonada tahlil natijasini ko‘rgan turmush o‘rtog‘imning yuragini ushlab yig‘layotganini ko‘rib qo‘rqib ketdim. Keyin bilsam tahlil natijalarida o‘g‘limizning oqqonga chalinganligi ayon bo‘lgan ekan.7 oylik chaqalog‘imni saratonga chalingan qaynonamga tashlab o‘g‘lim bilan shifoxonadamiz. Hozir xayolim faqat uning hayotini saqlab qolishda”, - deya yig‘laydi bemorning onasi Shohsanam.Humoyunning ahvoli shifokorlarning sa’y-harakatlari bilan ancha yaxshilanib, o‘z oyog‘i bilan yura boshlagan. Ammo hali unga yana davomli muolajalar, parvarish uchun ko‘p mablag‘ kerak. Oila esa uydagi so‘nggi mol-holgacha sotib, ishlatib bo‘lgan.Humoyun Abduvahobovga oid ma’lumotlar: O‘zkard: 8600 0604 2689 7626 onasi Shohsanam To‘xtaboyeva nomidaManzil: Sirdaryo viloyati, Mirzaobod tumani, Navbahor ko‘chasi, 3 uy.O‘z bolamday katta qildim, lekin darddan asray olmadimLochinbek 2 yoshida yetimlikning azobini ko‘rgan. Og‘ir dard tufayli onasi vafot etgach, otasi boshqa ayolga uylanadi. Ammo onasi Samara opa u uchun o‘z farzandidan ham ziyodroq kuyinadi:“O‘g‘lim bolaligidan ko‘p azob ko‘rdi. Onasidan ayrilgan, men ikkinchi onasiman. Ko‘p kasal bo‘lardi, ming azobda katta qilgandim. Endi tuzaldi deganimda kutilmaganda boshimizga bu kulfat tushdi. Undan ayrilib qolsam qanday chidayman, deb o‘yladim.Turmushga chiqayotganimda dadam shu bolalarni o‘z bolamday ko‘rishimni tayinlagandi. O‘z bolamdan kam ko‘rmay katta qildim. Lekin darddan asrab qola olmayotganimdan kuyaman”.Lochinbek sog‘ayishni, ota-onasini birgalikda Haj ziyoratiga olib borishni orzu qiladi.Lochinbek Rashidovga oid ma’lumotlar:O‘zkard: 8600 0609 2135 5682 onasi Samara Mamadiyorova nomidaManzil: Jizzax viloyati, G‘allaorol tumani, Karizquduq QFY, 148 uy.Musofirchilik, uysizlik, yolg‘izlik bukolmagan onani yig‘latgan dardBesh farzand bilan beva qolgan Rohila Esonovaning ko‘rmagani qolmagan. Musofirchilik, uysizlik, yolg‘izlikni sabr bilan o‘tkazayotgan ayol uchun farzandi bilan sinalish ham bor ekan. To‘rt qizdan keyin dunyoga kelgan o‘g‘ilda oqqon xastaligi aniqlangan. Uni davolatish uchun Rossiyada ishlab pul yuborib turganda farzandining ahvoli og‘irlashgani haqidagi xabar uni O‘zbekistonga qaytishga majbur qiladi.“O‘g‘limga ilik ko‘chirish operatsiyasi tavsiya qilingan. Prezident qarori bilan Isroilda bu amaliyotni o‘tkazishga yo‘llanma berilgan. Lekin o‘sha vaqtgacha bolamni davolatishim uchun mablag‘im yo‘q. Uyimiz yo‘q, ijarada yashaymiz. Hozir o‘zim ishlay olmayapman, lekin muolajalarimiz davom etishi kerak”, - iztiroblari ko‘zyoshlarida aks etayotgan onaning nolasi yurakni o‘rtaydi.Behzod To‘liboyevga oid ma’lumotlar:O‘zkard: 8600 0417 7148 8401 opasi Nasiba Yo‘ldosheva nomidaO‘zkard: 8600 0604 9626 5100 opasi Nasiba Yo‘ldosheva nomidaManzil: Qoraqalpog‘iston Respublikasi, Amudaryo tumani, “Qoramon” QFY, 16 uy.Ular iztiroblarini, hasratlarini yengillatishda faqat Yaratgandan madad kutishadi. Bandalari esa bir sababchi xolos. Bu alamlar shodliklarga aylanishida yordamimizni ayamaylik.Gulmira Toshniyozova tayyorladi.
Tasvirchi Mirvohid Mirrahimov."
https://kun.uz/uz/news/2022/08/04/ozbekneftgaz-nihol-oromgohi-2022-yil-yoz-mavsumi-iyul-oyining-eng-yaxshi-oromgohi-deb-topildi,2022-12-01 20:27:23.153285,"Joriy yilning yozgi mavsumi davomida jamiyat tasarrufidagi Muborak neft va gaz qazib chiqarish boshqarmasiga qarashli “Yosh alangachi”, Muborak gazni qayta ishlash zavodiga qarashli “Nihol”, Sho‘rtan neft va gaz qazib chiqarish boshqarmasiga qarashli “Beruniy”, Sho‘rtan gaz kimyo majmuasiga qarashli “Lochin”, Buxoro neftni qayta ishlash zavodiga qarashli “Neftchi” nomli bolalar sog‘lomlashtirish oromgohlarida 10 mingga yaqin bolalarning dam olishlari rejalashtirildi.Xususan, yozgi mavsumning birinchi navbatida 2250 nafar, ikkinchi navbatida 2784 nafar bola dam olishdi. Mavsumning uchinchi navbatida 2612 nafar bolalar lagerlarga qabul qilindi.Oromgohning fidoyi jamoasiga, bolalar uchun barcha sharoitlarni yaratib berayotgan ""O‘zbekneftgaz"" AJ hamda Muborak gazni qayta ishlash zavodiga minnatdorlik tariqasida birinchi darajali diplom taqdim etildi.Ushbu oromgoh Qashqadaryo viloyati, Yakkabog‘ tumanida joylashgan bo‘lib, bu yerda bolalarning dam olishlari uchun barcha sharoitlar yaratilgan, cho‘milish havzalari, sport majmualari, to‘garaklar, kutubxonalar, madaniy dam olish uchun mo‘ljallangan sahnalar mavjud.Shuningdek, har xil madaniy-ma’rifiy, ko‘ngilochar tadbirlar, oromgohning ochilish marosimi, ""Oromgoh malikasi"", "" Jajji raqs malikasi"", jonli ijro, she’riyat kechalari, raqs qiroli, bilimdonlar bellashuvi, quvnoqlar va zukkolar bellashuvlari, shoirlar ijodiga bag‘ishlangan kechalar, suv bayrami, liboslar ko‘rgazmasi, kulgi kuni, oromgohning yopilish marosimi, sport tadbirlari, rassomchilik, badiiy bezak, mohir qo‘llar va shu kabi bir qator tadbirlar uyushtirib kelinmoqda. Ushbu tadbirlar bolajonlarning o‘ziga bo‘lgan ishonchi yuksalishiga, ona Vatanimizga bo‘lgan mehri ortishiga, dunyoqarashi hamda bilim saviyalari o‘sishiga katta turtki bo‘lib kelmoqda.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/08/04/samarqandda-yana-snos-gavgosi-quruvchi-nega-ayolning-boshiga-krujka-bilan-urdi,2022-12-01 20:27:24.658009,"Facebook orqali ko‘rish:YouTube orqali ko‘rish:Ma’lum bo‘lishicha, mazkur holat Samarqand shahar aeroporti hududidagi dalahovlilarda istiqomat qilib kelayotgan fuqarolarni ko‘chirish jarayonida yuzaga kelgan. Tarqalgan videolarda ikki tomon ham bir-birini kurakda turmaydigan so‘zlar bilan haqoratlagani, kuch ishlatgani aks etgan. Xo‘sh, ayolni tepgan va uning boshiga krujka bilan urgan quruvchilar kim? Ular nega bunday qildi?Samarqand shahar hokimining qurilish bo‘yicha o‘rinbosari Rustam Olimovga ko‘ra, aeroport atrofidagi dalahovlilar «snos»ga tushgan va bosh rejaga asosan qurilish tashkilotlari mulk egalari bilan hisob-kitob ishlarini olib bormoqda. Aynan ziddiyat kelib chiqqan hududda «Farovon-Siti» MChJ tomonidan ko‘p qavatli uylar qurilishi ko‘zda tutilgan. Holat uyi buzilishga tushgan Shahlo Soliyeva hamda jamiyat ish yurituvchisi Karim Safarov o‘rtasida sodir bo‘lgan.Voqea ishtirokchisi bo‘lgan Karim Safarov biz bilan suhbatda nega ayolni tepganini izohladi.Uning aytishicha, Shahlo Soliyevaga 2022 yilning 28 iyun kuni uyning kompensatsiyasi to‘lab berilgan. Oldi-berdi jarayoni tasvirga ham olingan. Biroq ayol to‘y qilishim kerak, deb yana muddat so‘ragan. Aytilgan muddat o‘tib bo‘lgach, Soliyeva bilan murosa qilish uchun Safarov yana o‘sha xonadonga boradi. Karim Safarov ayol uni noo‘rin haqoratlagani, onasi va xotinining sha’niga bo‘lmag‘ur gaplar aytganini ma’lum qildi. «Shundan so‘ng miyam qizib ketdi, o‘zimni to‘xtata olmadim. Garchi ayolga qo‘l ko‘tarish noto‘g‘ri bo‘lsa ham aytaman, bunaqa haqoratlarga chidab turish oson emas. Bu voqea men bilan sodir bo‘lganidan afsuslanyapman. Biz ayolning dalahovlisini o‘zi istagan narxda sotib oldik, pulini to‘ladik, u iltimos qilgach, to‘yini o‘tkazib olgunicha kutib turdik ham. Biroq u nega yana hovlidan chiqib ketmagani va bizni haqoratlaganini rosti tushuna olmayman», dedi Safarov.Ayolning boshiga krujka bilan urgan videodagi yana bir erkak esa Karim Safarovning akasi Rustam Safarov ekan. U ham ukasi va onasining haqoratlanganini qabul qila olmagan.Biz Shahlo Soliyeva bilan telefon orqali bog‘lanib, uning o‘zidan ham asl vaziyatni eshitmoqchi bo‘ldik. Ayol avvaliga telefonni ko‘tarib, pulni olganini tan oldi. Biz u bilan uchrashib, to‘liq tafsilotni eshitish maqsadimiz borligini bildirdik. U birozdan keyin o‘zi qayta qo‘ng‘iroq qilmoqchiligini aytdi va telefonni o‘chirdi.Biroq Soliyeva shundan keyin qo‘ng‘iroqlarimizga boshqa javob bermadi. Shu sababli u yashagan Zarafshon mahallasiga borib, qayerga ko‘chib ketgani bilan qiziqdik. Biroq mahalladagilar bizga ayolning yangi yashash manzilini topib berisholmadi.Qayta-qayta urinishlarimizdan so‘ng telefonni Soliyevaning o‘g‘li ko‘tardi. U onasining holati yaxshi emasligi, qattiq asabiylashganini bildirdi. Bir so‘z bilan aytganda, Soliyeva biz bilan uchrashishni istamadi.Qo‘limizdagi dalillarga ko‘ra, Soliyeva uyi uchun o‘zi so‘ragan mablag‘ni bir oy avval olgan va xonalarni bo‘shatib bermagan. Qurilish tashkiloti esa atrofdagi barcha turar-noturar joylarning egalari bilan kelishuvga erishib bo‘lgan va Soliyevaning uyi unga muammo bo‘lib turgan. Aynan mana shu jarayonda ikki tomon ham quyushqondan chiqqan.Biz borganimizda Soliyeva yashagan xonadon buzib bo‘lingan ekan. Uyning materiallarini ham oilaning o‘zi olib ketibdi.Samarqand viloyat IIB axborot xizmati holat bo‘yicha tergovoldi tekshiruv-surishtiruv ishlari olib borilayotganini ma’lum qildi.Isomiddin Po‘latov, Kun.uz muxbiri
Tasvirchi va montaj ustasi: Faxriddin Hotamov."
https://kun.uz/uz/news/2022/08/04/4-oyda-5-metr-osdi-tomorqasida-pavlovniya-yetishtirayotgan-sartarosh,2022-12-01 20:27:26.078361,"Navoiy viloyatining Xatirchi tumanida yashovchi Otabek Mamanazarov tomorqada pavlovniya daraxtini yetishtirib, daromad qilishni ko‘zlamoqda. 4 oy oldin o‘tqazilgan nihollarning soat sayin o‘sishi tomorqa egasini ham, qishloq aholisini ham hayratga solyapti. Pavlovniya dunyodagi eng tez o‘suvchi daraxt turlaridan biri hisoblanadi. Uning yog‘ochi yengilligi, sifati va qimmatligi bilan ajralib turadi. Qolaversa, tarkibida suv miqdori kam bo‘ladi, yonish darajasi ham past. Shu sababli undan avtomobilsozlik, kemasozlik, mebelsozlik va qurilish sohalarida keng foydalanilmoqda.O‘zbekistonda ham pavlovniya daraxtini yetishtirishga bo‘lgan qiziqish ortib boryapti. Hukumatning tegishli qarori bilan respublika bo‘yicha tuproq-iqlim sharoitidan kelib chiqib, suv tanqis, yerosti suvlari 30 metrdan pastda joylashgan foydalanilmayotgan zaxira maydonlarda hamda o‘rmon fondining suv tanqis yoki tuprog‘i sho‘r bo‘lgan yerlarida pavlovniya plantatsiyalarini tashkil etish ko‘zda tutilgan. Ushbu maqsad uchun har bir loyihaga 100 gektardan kam bo‘lmagan qishloq xo‘jaligiga mo‘ljallanmagan yerlar ochiq elektron tanlov orqali ijaraga beriladi.Xatirchi tumanining Zarafshon mahallasida yashovchi, asli kasbi sartarosh bo‘lgan Otabek Mamanazarov o‘zining 15 sotixli tomorqasida pavlovniya yetishtirishni yo‘lga qo‘ygan. 4 oy oldin Farg‘onadan 100 tup niholni keltirib, tomorqasiga o‘tqazgan. Hozirda daraxtlarning bo‘yi 5 metrga yetgan.“Ushbu daraxt haqida internet orqali tanishib yurgandim. Keyin 100 dona xarid qildim. 3 aprel kuni ekilgan, hozirda bo‘yi 5 metrgacha yetdi. Parvarishiga kelsak, haftasiga 2-3 marotaba sug‘oriladi. Nuri sharbatidan foydalansa bo‘ladi. Tezroq tomir yoyib olishi uchun biroz biogumus tashlab chiqdik. Pavlovniyaning yog‘ochi pol, mebel, eshik-derazalar yasashda ko‘proq ishlatiladi. Yaxshi tomoni – bu suv shimmaydigan material, yonish darajasi ham past. Daromadi 100 mln so‘mdan oshar deb turibmiz. Qalamcha shaklida ko‘paytirsak, daromad yana ko‘payadi”, — deydi Otabek Mamanazarov.Pavlovniya yetishtirish ancha daromadli ish hisoblanadi. Uning yog‘ochi dunyo bozorida qarag‘ay yog‘ochidan ikki marta qimmat narxga baholanadi. Shu sababli Otabek Mamanazarov kelgusi yilda ko‘proq maydonda pavlovniya plantatsiyasini yaratishni niyat qilmoqda.Ruslan Saburov,
Kun.uz muxbiri.
Montaj ustasi – Abduqodir To‘lqinov. "
https://kun.uz/uz/news/2022/08/04/senat-yana-ikkita-qonunni-rad-etdi,2022-12-01 20:27:27.601483,"Senatning 29-yalpi majlisida “O‘zbekiston Respublikasi Ma’muriy javobgarlik to‘g‘risidagi kodeksining 2061-moddasiga o‘zgartish kiritish haqida”gi hamda “Sudlarning faoliyati raqamlashtirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi qonunlar rad etildi.Himoya orderi talablarini buzish uchun javobgarlik o‘zgarishsiz qoldirildiMJtKning 2061-moddasi amaldagi tahririga binoan, tazyiq o‘tkazgan va (yoki) zo‘ravonlik sodir etgan yoxud ularni sodir etishga moyil bo‘lgan shaxs tomonidan himoya orderi talablarini bajarmaslik BHMning 1 baravaridan 3 baravarigacha jarima yoki 15 sutkagacha ma’muriy qamoq bilan jazolanadi.Senatga kiritilgan qonunda mazkur sanksiyadagi jarimani BHMning 5 baravaridan 10 baravarigacha kuchaytirish taklif etilgan edi. Qonun mualliflari bunga asos sifatida himoya orderiga qaramay, xotin-qizlarga nisbatan takroran tazyiq o‘tkazish va zo‘ravonlik holatlari ortib borayotganini aytgandi.Biroq, senatorlarning aytishicha, xotin-qizlarga nisbatan zo‘ravonlik masalalari bo‘yicha qonunchilikni ishlab chiqishga doir BMT tavsiyalarida oiladagi zo‘ravonlik sodir etganlikda ayblangan shaxslarga jarima solishni jabrlanuvchiga tushadigan yuk sifatida qarash va shuning uchun uni huquqbuzarlar uchun nomaqbul jazo turi deb hisoblash kerakligi nazarda tutilgan.Shuningdek, ""Xotin-qizlar kamsitilishining barcha shakllariga barham berish to‘g‘risida""gi konvensiyaning 35-tavsiyasiga ko‘ra, himoya choralarini qo‘llash zo‘ravonlikdan jabrlangan yoki zo‘ravonlik natijasida jabrlangan xotin-qizlarga moliyaviy, byurokratik yoki shaxsiy xususiyatga ega haddan ortiq yukni qo‘llashni nazarda tutmasligi lozim.Senatorlarning fikricha, bu qonunda davlatning ijtimoiy-iqtisodiy rivojlanish darajasi, aholining daromadlari, ularning ijtimoiy-psixologik holati, shuningdek, oilalarni saqlab qolish bo‘yicha amalga oshirilayotgan islohotlar hamda xalqaro tashkilotlarning takliflari inobatga olinmagan.Tazyiq o‘tkazgan va (yoki) zo‘ravonlik sodir etgan yoxud ularni sodir etishga moyil bo‘lgan shaxs tomonidan himoya orderi talablarini bajarmaslik uchun belgilangan jazo amalda jabrlanuvchiga yuk bo‘lib tushayotgani qayd etildi.Mahalliy hamda xorijiy ekspertlar fikriga ko‘ra, tazyiq va zo‘ravonlik sodir etgan shaxsni himoya orderini buzgani uchun jarimaga tortish Xotin-qizlarni kamsitishining barcha shakllariga barham berish to‘g‘risidagi konvensiyaning 2-moddasi bo‘yicha O‘zbekistonning o‘z zimmasiga olgan majburiyatlarini buzishiga olib kelish ehtimolini kuchaytiradi. Bu esa o‘z navbatida O‘zbekiston Respublikasining xalqaro reyting va indekslardagi ko‘rsatkichlariga salbiy ta’sir ko‘rsatishi mumkin.Yuqoridagilarga asoslanib, senatorlar “O‘zbekiston Respublikasi Ma’muriy javobgarlik to‘g‘risidagi kodeksining 2061-moddasiga o‘zgartish kiritish haqida”gi qonunni rad etdi.«Maqsadimiz kimnidir jazolash emas, balki zo‘ravonliklarning oldini olish» – Tanzila NorboyevaSudlar faoliyatini raqamlashtirishdan oldin yangi tizimni tajriba qilib ko‘rish kerakligi aytildi“Sudlarning faoliyati raqamlashtirilishi munosabati bilan O‘zbekiston Respublikasining ayrim qonun hujjatlariga o‘zgartish va qo‘shimchalar kiritish to‘g‘risida”gi qonun Jinoyat-protsessual kodeksi, Ma’muriy javobgarlik to‘g‘risidagi kodeksi, Fuqarolik protsessual kodeksi, Iqtisodiy protsessual kodeksi hamda Ma’muriy sud ishlarini yuritish to‘g‘risidagi kodeksga o‘zgartish va qo‘shimchalar kiritishni nazarda tutadi. Muhokama jarayonida Qonunda qayta ko‘rib chiqilishi lozim bo‘lgan qator masalalar mavjudligi aytildi.Xususan, qonunda sud ishlarini yuritishda iltimosnoma bildirish yoki shikoyat qilish chog‘ida davlat organlari va tashkilotlari hamda advokatlarning o‘z murojaatlarini va unga ilova qilinadigan hujjatlarni elektron shaklda, shu jumladan idoralararo elektron hamkorlik tizimi orqali sudlarga taqdim etishi mumkinligi nazarda tutilgan. Biroq amaldagi jinoiy, ma’muriy, fuqarolik va iqtisodiy qonunchilikda “murojaat va unga ilova qilinadigan hujjatlar sudga elektron hujjat tarzida yuborilishi mumkin”ligi qayd etilgan bo‘lib, davlat organlari va tashkilotlari, shuningdek, advokatlar tomonidan sudga elektron hujjat tarzida murojaat qilish bo‘yicha cheklov yo‘q. Shu munosabat bilan, mazkur kodekslarga qo‘shimchalar kiritish masalasini o‘rganib chiqish zarurligi qayd etildi.Bundan tashqari, qonun bilan JPKning 475-moddasiga kiritilayotgan qo‘shimchaga ko‘ra, hukm e’lon qilinganidan keyin sudning rasmiy veb-saytiga erkin foydalanilishi cheklangan rejimda elektron hujjat tarzida joylashtirilishi va hukm joylashtirilgan rasmiy veb-saytning elektron manziliga oid havola mahkumga, oqlangan shaxsga ular sudga ma’lum qilgan telefon raqamlariga «SMS-xabar» yoki elektron manzilga elektron xabar orqali yuborilishi belgilangan.Ta’kidlash joizki, amaliyotda jinoyat ishlari bo‘yicha sudlarda fuqarolarning shaxsiy hayoti yoki davlat sirlari bilan bog‘liq ishlar ham ko‘rib chiqiladi. Mazkur ishlar bo‘yicha sud hukmining elektron tarzda veb-saytga joylashtirilishi, uni kelgusida begona yoki ma’lumot bilan tanishishga ruxsati bo‘lmagan shaxslar ko‘rishi hamda o‘zining boshqa maqsadlarida undan foydalanishiga zamin yaratishi mumkin. Shuning uchun ushbu masalani yana bir marotaba ko‘rib chiqish maqsadga muvofiqdir.Umuman olganda, qonun bilan joriy etilayotgan yangi tizim qator amaliy chora-tadbirlarni amalga oshirish zaruratini keltirib chiqaradi.Jumladan, ishda ishtirok etuvchi shaxslarni ular sudga ma’lum qilgan telefon raqamlariga «SMS-xabar» yoki elektron manziliga elektron xabar orqali xabardor qilish va xabardor qilinganlik fakti qayd etilishi tartibini huquqiy eksperiment tariqasida joriy etish, uning amaliyotda samaradorligini baholash, sud va advokatura, huquqni muhofaza qiluvchi organlar ushbu tartibni to‘laqonli qo‘llash bo‘yicha amaliyot ham yo‘lga qo‘yilmagan.Bundan tashqari, aholining joriy etilayotgan tizim bo‘yicha fikrini ham o‘rganish zarurligi aytildi. Senatorlar bu tizimni huquqiy eksperiment tariqasida ayrim hududlarda joriy etish va sinovdan o‘tkazish masalasini ko‘rib chiqish kerakligini ta’kidlashdi va qonunni rad etishga qaror qildi.Eslatib o‘tamiz, Senatning ushbu yalpi majlisida Uy-joy kodeksi va Oila kodeksiga o‘zgartishlar kiritish haqidagi yana boshqa ikkita qonunni ham rad etdi."
https://kun.uz/uz/news/2022/08/04/samarqand-shahri-markazidagi-snos-aholi-taqdim-etilayotgan-kompensatsiyadan-norozi,2022-12-01 20:27:29.126044,"Qayd etish lozimki, Samarqand shahridagi Husayn Boyqaro va Yusuf Hamadoniy ko‘chalari kesishmasida joylashgan bu uylar qurilganiga 80 yildan oshgan. Uylarning aksariyati xom g‘ishtdan barpo etilgan bo‘lib, o‘z umrini yashab bo‘lgan.Ushbu uylarga yondosh qadimiy «Xo‘ja Yusuf» masjidi ham joylashgan bo‘lib, u madaniy meros obekti hisoblanadi.Mahalla ahlining so‘zlab berishicha, ushbu uylar buzilishi haqida ular 2018 yildayoq ogohlantirilgan. Umumiy hovlida jami 25 ta xonadon bo‘lib, ularning 13 tasi allaqachon kompensatsiya pullarini olib ko‘chib chiqib ketishgan. Qolgan 12 ta xonadon esa «snos» uchun ularga taklif etilayotgan kompensatsiya pulidan norozi.Mahallada yashovchilar ularga taklif etilayotgan pulga durustroq ko‘chmas mulk xarid qilib bo‘lmasligini yoki taklif etilayotgan uylar xuddi shu kabi umumiy hovlilarda joylashgan eski uylar ekanini pesh qilishmoqda.Ular shaharning qoq markazida joylashgan eski hovlilari o‘rniga shu yon-atrofda barpo etilayotgan yangi ko‘p qavatli uylardan kvadrati kvadratiga to‘g‘ri keladigan yangi uylar olib berilishini istashmoqda.Shu yerda istiqomat qiluvchilardan birining aytishicha, uylarni buzish boshlangan 2018 yilda ularga kompensatsiya berilganida, ular o‘sha paytda arzonroq bo‘lgan uylarni xarid qilgan bo‘lishardi. O‘tgan 4 yil ichida markazdagi uylarning narxi 3–4 barobarga ko‘tarilgan. Endi kompensatsiya to‘lovlari evaziga ular o‘zlari o‘rgangan markazdan uy xarid qila olishmaydi.«Ko‘chamizning narigi tarafida barpo etilayotgan ko‘p qavatli uylar kvadrati 10 million so‘mdan sotilmoqda. To‘g‘ri, bizning uyimiz eski, sotsak qimmatga sotolmasligimizni ham bilamiz, shuning uchun sotmasdan ta’mirlab yashab kelayotgandik. Lekin bizning uyimiz evaziga umumiy hovlilardan xuddi shunday eski uylar taklif etilmoqda. U uylar ham ko‘p o‘tmasdan buziladi. Biz shu buza-buz, ko‘cha-ko‘chdan qutulish uchun birato‘la hamma talabga javob beradigan uy berilishini istamoqdamiz, xolos», — deydi Aziz Urunov. «Biz bu yerda yoshligimizdan yashaganmiz, kommunikatsiyalar bor, orqamizda maktab. Bolalarimiz serqatnov ko‘chalarni kesmay o‘qishga borib kelishadi. Shu hududga ko‘nikkanmiz. Uyimizni sotishni yo buzishni rejalashtirmaganmiz. Ular taklif qilayotgan uylarni nomutanosib deb hisoblaymiz», — dedi Botir Garayev.Yaqindagina tayinlangan shahar hokimi biz bilan suhbatda aholi vakillari eski uylari uchun nihoyatda katta kompensatsiya puli yoki markazdagi yangi barpo etilgan nihoyatda qimmat kvartiralarni talab qilayotgani, bu talabni bajarish imkonsizligini aytdi.Qolaversa, buziladigan bu uylar o‘rniga hech narsa qurilmas ekan. Madaniy meros obekti hisoblanuvchi o‘sha qadimiy «Xo‘ja Yusuf» masjidiga avtoturargoh qilinar ekan. Shunda bu qadimiy masjidni jome masjidiga aylantirish imkoni bo‘ladi. Hozir bu yerda juma namozi o‘qilmaydi, faqat 5 vaqt namoz o‘qiladi.Aholi esa shahar hokimligi ularning talabini bajarmasdan, uydan majburiy chiqarish bo‘yicha sudga murojaat qilganidan norozi.«Bizning uyimiz noqonuniy qurilma emas, sud bu da’vo arizasini qabul qilmasdan qaytarib yuborishi kerak edi», — demoqda Yusuf Xalilov.Ular Vazirlar Mahkamasining 2019 yil 911-sonli qarori talablari buzilayotganini aytishmoqda.Chunonchi ularning yashab turgan joylari davlat va jamiyat ehtiyojlari uchun olib qo‘yilmayapti. Bu hududda BAAning Abu Dabi investitsiya fondi qurilish ishlari olib boradi.Aholiga ko‘ra, uchastkalar olib qo‘yilishidan avval hech kim ular bilan kelishuv tuzmagan. Xalq deputatlari viloyat kengashining bu borada chiqarilgan qarorida ham odamlarni uydan ko‘chirish emas, ular bilan muloqot o‘tkazish haqida gap boradi.Xadicha Sulaymonova nomidagi Respublika sud ekspertizasi markazi ekspertlari shahar hokimligi taklif etayotgan narxdan ham kamroq narx ko‘rsatgan. Masalan, shahar hokimligi 260 million so‘mga baholagan uylarning narxi ekspertlar tomonidan 90–120 million so‘mga baholangan.Shahar hokimligi ekspertlar tomonidan baholangan narxdan ham ikki-uch barobar ziyod to‘layotganini pesh qilmoqda. Odamlar esa bolaligi o‘tgan uy buzilgach, o‘zlarini qoniqtiruvchi sharoitda yashashni istashmoqda.Bu o‘rinda kim haq: chordevor evaziga markazdan uzoqroqda chordevor usulida harakat qilayotgan shahar hokimligimi yoki shaharning qoq markazida joylashgan va buzilayotgan eski uylari evaziga shahar markazidan undan bir necha barobar qimmat uylar talab qilayotgan odamlarmi?P.S. Ushbu lavha tayyorlanishi arafasida ayrim fuqarolarning uyi bo‘yicha sud majlisi bo‘lib o‘tgani, sud shahar hokimligining fuqaroni o‘z uyidan majburiy chiqarish to‘g‘risidagi da’vo arizasini qanoatlantirgani ma’lum bo‘ldi. Odamlar sud qarori ustidan apellyatsiya shikoyati berishmoqchi.Shuhrat Shokirjonov, Kun.uz jurnalisti
Tasvirchi va montaj ustasi: Faxriddin Hotamov"
https://kun.uz/uz/news/2022/08/03/fargona-neftni-qayta-ishlash-zavodi-xodimi-zavod-darvozasi-oldida-oziga-ot-qoygan,2022-12-01 20:27:30.640639,"Farg‘ona neftni qayta ishlash zavodida ishlab kelgan 48 yoshli H.S. 2 avgust kuni korxona oldida ustiga benzin quyib, o‘ziga o‘t qo‘yib yuborgan.Kun.uz Farg‘ona viloyat hokimligi axborot xizmati rahbari Dilmurod Jumaboyevdan olgan ma’lumotga ko‘ra, ayolga zavod tibbiyot punktida birinchi yordam ko‘rsatilib, so‘ng Respublika shoshilinch tibbiy yordam ilmiy markazi Farg‘ona filiali Kombustiologiya bo‘limiga yotqizilgan.Kun.uz boshqa manbasining so‘zlariga ko‘ra, 48 yoshli ayolning o‘ziga o‘t qo‘yishiga ishdan bo‘shatilgani (yoki bo‘shatilishi haqida ogohlantirish olgani) sabab bo‘lgan. Ayolning tanasi 75 foizgacha kuygani aytilmoqda.Ayolning o‘z joniga qasd qilishga urinishi bilan bog‘liq holat viloyat hokimligi tomonidan nazoratga olingan. Holat viloyat hokimining birinchi o‘rinbosari A.O‘rinboyev va viloyat prokurorining o‘rinbosari B.Ismoilov boshchiligidagi ishchi guruh tomonidan o‘rganilmoqda.Viloyat hokimining o‘rinbosari Komila Kavlanova Respublika shoshilinch tibbiy yordam ilmiy markazi viloyat filialida bo‘lib, ayolning holidan xabar olgan.O‘zbekiston bosh prokurorining matbuot kotibi Hayot Shamsutdinov mazkur holat yuzasidan Farg‘ona shahar prokuraturasi tomonidan tergovga qadar tekshiruv olib borilayotganini ma’lum qildi."
https://kun.uz/uz/news/2022/08/03/ozbekneftgaz-neft-va-gaz-tabiiy-boyliklari-talon-toroj-qilinishi-oldi-olindi,2022-12-01 20:27:32.116083,"“O‘zbekneftgaz” AJ aloqa kanallari orqali kelib tushayotgan xabarlar tahlili natijasida joriy yilning iyul oyida Moliyaviy va komplayens nazorati departamenti tomonidan “Gissarneftgaz” QK MChJ tasarrufidagi konlarda joylashgan neft va gaz kondensati quvurlariga begona shaxslar tomonidan talon-torojlik maqsadida noqonuniy ulanishga harakat qilish holatlari aniqlandi.Xususan, olib borilgan o‘rganishlar natijasida korxonaning “Shakarbuloq” konida mahsulotni o‘zlashtirish uchun neft quvuriga qo‘lbola usulda yog‘ochdan yasalgan qoziq o‘rnatilgani hamda “Shimoliy G‘uzor” koni hududidan o‘tgan kondensat quvuriga xomutlar yordamida ulangan shlang va ventil moslamalari tayyorlanib qo‘yilgani ma’lum bo‘ldi. Salbiy holatlar zudlik bilan bartaraf etildi va o‘g‘irlikning oldi olindi. Holat yuzasidan o‘rnatilgan tartibda hujjatlar rasmiylashtirilib, huquqiy baho berish va qonuniy choralar ko‘rish maqsadida huquqni muhofaza qiluvchi idoralarga taqdim etildi.“O‘zbekneftgaz” AJning olis hududlarda joylashgan neft va gaz konlarida jazirama issiq va qahraton sovuqlarda tinmay mehnat qilayotgan soha ishchi-xodimlari mehnati samarasi o‘laroq, qiyinchiliklar bilan qazib olinayotgan mahsulotlarni g‘arazli niyatlarda o‘z manfaatlari yo‘lida o‘zlashtirishga qaratilgan qo‘sh tirnoq ichidagi “uddaburon shaxslar”ning harakatlari soha rivojlanishiga salbiy ta’sir qilmoqda.Shu munosabat bilan, “O‘zbekneftgaz” AJ rahbariyati yurtdoshlarimizdan yuqorida keltirilgan kabi salbiy holatlar bilan bog‘liq ma’lumotlar bo‘lgan taqdirda Jamiyatning aloqa kanallari orqali xabar berishlarini so‘raydi:Ishonch telefoni: +(99871) 233-28-88Bizning pochta manzilimiz: kans@ung.uzMoliyaviy va komplayens nazorat departamenti pochta manzili: compliance@ung.uzTelegram bot: @ung_anticorBot“O‘zbekneftgaz” AJ Matbuot xizmati Ⓣ"
https://kun.uz/uz/news/2022/08/03/toshkentda-maktablardan-birida-devor-qulashi-oqibatida-oquvchi-halok-boldi,2022-12-01 20:27:33.631261,"Toshkent shahar xalq ta’limi boshqarmasi xabariga ko‘ra, hodisa joriy yilning mart oyida sodir bo‘lgan.Ularning ma’lumotiga ko‘ra, ayni paytda yuqoridagi fakt bo‘yicha tergov harakatlari olib borilmoqda. Batafsil ma’lumot keyinroq taqdim etiladi.Bosh prokuratura matbuot xizmatining xabar berishicha, hozirda devorning qulashi fakti bo‘yicha qo‘zg‘atilgan jinoyat ishi bo‘yicha qo‘shimcha tergov harakatlari olib borilmoqda."
https://kun.uz/uz/news/2022/08/03/toshkentda-bankdan-15-mlrd-som-pul-ogirlagan-shaxslar-ushlandi,2022-12-01 20:27:35.111009,"2022 yil 7 iyul kuni 1976 yilda tug‘ilgan S.Sh. o‘z jinoiy sheriklari bilan o‘zaro til biriktirib, poytaxtning “Davr bank” XATB tizimiga ruxsatsiz kirish orqali 15 milliard so‘m miqdordagi pullarni o‘zining jinoiy sherigi 2000 yilda tug‘ilgan N.Sh.ning nomiga ochilgan plastik kartalarga o‘tkazgan. Toshkent shahar IIBB xabariga ko‘ra, shundan so‘ng N.Sh. ushbu pullarning 11 453 244 343 so‘m miqdorini noqonuniy o‘zlashtirgan. Yechib olingan pullar jinoiy guruh a’zolari o‘rtasida taqsimlangan.Mazkur holat yuzasidan Toshkent shahar IIBB Tergov boshqarmasi tomonidan Jinoyat kodeksi 169-moddasi 4-qismi “a” bandi (“Juda ko‘p miqdorda o‘g‘rilik”) alomatlari bilan jinoyat ishi qo‘zg‘atilgan. Toshkent shahar IIBB tomonidan olib borilgan tezkor tergov harakatlari natijasida 11 nafar fuqaro gumonlanuvchi sifatida jalb qilinib, ularga qamoqqa olish ehtiyot chorasi tanlangan. Shuningdek ikki nafar gumonlanuvchilar, 1986 yilda tug‘ilgan S.U. hamda 1988 yilda tug‘ilgan E.A.ni ushlash choralari ko‘rilmoqda.  Tergov harakatlari davom etmoqda, deyiladi IIBB xabarida."
https://kun.uz/uz/news/2022/08/03/jizzaxda-sodir-bolgan-ythda-haydovchining-xotini-vafot-etdi,2022-12-01 20:27:36.562483,"Jizzax viloyati IIB axborot xizmatining xabar berishicha, 2022 yil 28 iyul kuni soat 7:30 larda M-39 Almati-Toshkent-Termiz avtomobil yo‘lining Sharof Rashidov tumani Tuyoqli mahallasi hududidan o‘tgan 989-kilometrida odam o‘limi bilan bog‘liq yo‘l-transport hodisasi sodir bo‘lgan.Urganch shahrida yashovchi shaxs Cobalt mashinasi bilan Samarqand yo‘nalishida harakatlanayotib, svetoforning qizil chirog‘ida to‘xtab turgan Samarqand viloyati Samarqand tumanida yashovchi shaxs boshqaruvida bo‘lgan Isuzu mashinasining orqa qismidan urilgan.Oqibatda Cobalt haydovchisining turmush o‘rtog‘i og‘ir tan jarohatlari olib, RShTYoIM Jizzax filialiga yotqizilgan. Ko‘rsatilgan muolajalarga qaramasdan ayol vafot etgan.Qayd etilishicha, holat yuzasidan Sharof Rashidov tumani IIB tomonidan jinoyat ishi qo‘zg‘atilgan.Avvalroq, Jizzaxda piyodalar yo‘lakchasida VAZ-2107 mashinasi urib yuborgan 9 yoshli bola vafot etgandi."
https://kun.uz/uz/news/2022/08/03/mustaqillik-bayramida-ozbekistonliklar-ketma-ket-4-kun-dam-oladi,2022-12-01 20:27:38.333067,Prezident “O‘zbekiston davlat mustaqilligi o‘ttiz bir yillik bayramiga tayyorgarlik ko‘rish va uni yuqori saviyada o‘tkazish to‘g‘risida”gi qarorni imzoladi.Qaror bilan:Respublika komissiyasi:Mustaqillik bayrami munosabati bilan o‘zbekistonliklar 4 kun ketma-ket dam oladi:
https://kun.uz/uz/news/2022/08/02/yo-baland-togda-yasha-yoki-shahri-azimda-qashqadaryoning-gozal-manzaralari-fotoreportaj,2022-12-01 20:27:39.841035,"Kun.uz xodimlari 30-31 iyun kunlari dam olish kunlaridan unumli foydalanib, Qashqadaryo viloyatining Shahrisabz tumanida joylashgan, O‘zbekistonning eng baland nuqtalaridan biri bo‘lgan Hazrati Sulton cho‘qqisiga sayohat qildik.Sayohat davomida o‘quvchilarni ham yurtimizning ajoyib go‘shalari bilan tanishtirish maqsadida tabiatning rang-barang manzaralarini, tog‘larni va tog‘liklarni fotosuratlarga muhrladik. O‘zbekistondagi eng baland nuqtalardan biri bo‘lgan Hazrati Sulton cho‘qqisiga boradigan yo‘l Kitob va Shahrisabz shaharlaridan boshlanadi. Bu ikki shahardan cho‘qqi ostigacha bo‘lgan masofa 100 kilometrdan oshiqroqni tashkil etadi.Yo‘lda eng avval Miraki shaharchasi va uning yuqori qismida Hisorak suv ombori joylashgan. Bu suv omboriga Hazrati Sulton cho‘qqisi joylashgan tog‘lardan oqib keluvchi Oqsuv daryosi kelib quyiladi.Biroz yurilgandan so‘ng yo‘l Hisorak qishlog‘i oldidan tog‘ darasi bo‘ylab ketadi. Shu yerdan Ko‘lgacha 50-60 kilometr masofa bor.Tor daraning ikki tomoni tog‘lar bilan o‘ralgan. Hisorak qishlog‘idan o‘tib boshlanadigan mashaqqatli yo‘l cho‘qqi yaqinidagi Ko‘l qishlog‘igacha daryo yoqasi bo‘ylab ketadi.Ammo dara bo‘ylab oqadigan Oqsuv daryosi va uning qirg‘og‘iga tutash tog‘lar manzarasi kishining har qanday charchoqlarini unuttirib yuboradi.Safarimizning ilk manzili tog‘lar orasida, dengiz sathidan qariyb 3 ming metr balandlikda joylashgan G‘ilon qishlog‘i bo‘ldi.Bu qishloqqa 2021 yil 20 mart kuni ham chiqqan edik va o‘shanda qishloq oppoq qorlar bilan qoplangan, havo harorati ancha sovuq edi. Bu safar borganimizda hammayoq ko‘m-ko‘k, qishloq odamlari turli yumushlar bilan band ekan.G‘ilon qishlog‘ida mingtacha xo‘jalik bor va u yerda 6 ming kishidan oshiq odam yashaydi. Qishloq aholisi asosan chorva boqish, kartoshka yetishtirish ortidan kun kechiradi.Keyingi manzilimiz Ko‘l qishlog‘i bo‘ldi. Bu qishloq Hazrati Sulton cho‘qqisiga chiqish yo‘lidagi eng oxirgi aholi maskani hisoblandi. Qishloqda 1,5 ming nafarga yaqin aholi bor. Ular ham g‘ilonliklar singari asosan chorva boqadi va kartoshka yetishtiradi.Bundan tashqari har ikki qishloq aholisi tog‘dagi qir-adirlarda lalmi bug‘doy, javdar, arpa yetishtiradi. Dorivor giyohlarni teradiganlar ham bor ekan.Har ikki qishloqda ham bizni eng ajablantirgani odamlarning nihoyatda mehnatsevarligi bo‘ldi. G‘ilon va Ko‘lni aylanar ekanmiz, odamlar juda katta va olis hududlargacha kimdir piyoda, kimdir eshak yoki tog‘da yura oladigan yo‘ltanlamas mashinalarda borib mehnat qilayotganiga ko‘zimiz tushdi.Shuningdek, aksariyat oilada «Ij» rusumli mototsikl bor. Ko‘l va G‘ilon aholisi baland tog‘lar bag‘ridagi dehqonchilik qilinadigan yerlarga ular yordamida chiqib boradi.Kimdir pichan o‘rayapti, kimdir kartoshkani chopiq qilayapti. Boshqalar esa o‘rib bog‘lab qo‘yilgan pichanlarni eshaklarda tashib kelyapti. Oddiy odamlar shunchaki aylanib kelish uchun chiqib borishga erinadigan uzoq qirlarda ishlayotgan tog‘liklarning mashaqqatli mehnati tahsinga sazovor.Ko‘l va G‘ilonda e’tiborimizni tortgan holatlardan biri, har ikki qishloqda odamlar hanuzgacha uylarni sinchli qilib tiklashayapti. Tog‘liklarining aytishicha, kuchli shamol, yog‘ingarchilik va tog‘larda tez-tez sodir bo‘lib turadigan zilzilalar paytida sinchli uylar chidamkor bo‘lishadi.Har ikkala qishloqda kichik savdo do‘konlari, mehmon uyi, maktab, vrachlik punkti bor. Shuningdek, G‘ilon va Ko‘lda yog‘ingarchiliklar paytida yaroqsiz holga kelgan yo‘llarni tekislab turish uchun maxsus texnika berilgan. Ular qishda qalin yog‘gan qorlarni, bahor va kuzda yomg‘ir suvlari yuvib ketgan yo‘llarni tekislashda asqatadi.G‘ayrat Yo‘ldosh
Fotosuratlar mualliflari:
Ruslan Saburov va Faxriddin Hotamov"
https://kun.uz/uz/news/2022/08/02/ozbekiston-uchun-noodatiy-maskan-860ta-tashlandiq-itning-zamonaviy-boshpanasi,2022-12-01 20:27:41.372776,"Markaz Toshkent viloyatining O‘rta Chirchiq tumanida joylashgan.“Jonivorlarga qo‘limizdan kelgancha yaxshi sharoit yaratganmiz”Yelena Lisenko, boshpanasiz hayvonlarning “Mehr” markazi direktori:— Men O‘zbekistonda ilk marta tashkil qilingan vaqtincha boshpanasiz itlarni reabilitatsiya qilish markazi rahbariman. Bilasizmi, o‘z egasini yo‘qotgan, tashlab ketilgan yoki ko‘chada tug‘ilgan itlar qanchadir muddat ko‘chada yashashga majbur. Biz bu yerda ularga g‘amxo‘rlik qilamiz va qo‘limizdan kelgancha yaxshi sharoit yaratishga harakat qilamiz. Itlar o‘z egasini, o‘z uyini topishi kerak. Markazimizda ayni vaqt ko‘chadan olib kelingan 860 ta it boqilyapti.Markaz Akfa Group homiyligida tashkil etilgan. 2 yildan ortiq vaqt mobaynida Yevropa va Turkiyada malaka oshirib kelgan mutaxassislarning tajribasi mana shu markazimizga moslashtirilgan. Bu yerda jonivorlarni yaxshi ko‘ruvchilar ishlaydi. Xarajatlarning deyarli barchasi Akfa Group tomonidan qoplanadi. Bu xarajatlarga oziq-ovqat va vaksinalar, 23 nafar ishchining maoshi ham kiradi.“Undan ko‘ra odamlarga g‘amxo‘rlik qilsang bo‘lmaydimi, deyishadi”Gulchehra Ergasheva, Hayvonlarni himoya qilish jamiyati a’zosi, volontyor:— “Mehr” boshpanasida juda ko‘p qarovsiz jonivorlar joylashtirilgan. Bizning jamiyatimiz ham shunday faoliyat yuritadi. Biz Qonunchilik palatasi bilan ishlaymiz. 4 yil oldin odamlarning it yoki mushuklarga yomon munosabatda bo‘lgan holatlari yuzasidan organlarga yiliga 85 ta ariza tushar edi. Hozir 1,5 mingdan ko‘proq arizalar tushyapti. Bizning ham telefonlarimiz bor – hayvonlarga vahshiy va yomon munosabatda bo‘lish holatlari haqida ma’lum qilishadi.Jonivorlarga g‘amxo‘rlik qilamiz desak, ko‘plar tushunmaydi. Undan ko‘ra odamlarga, yosh bolalarga yordam bersang bo‘lmaydimi, degan gaplarni ko‘p eshitamiz. Muhtoj odammi, hayvonmi – hammaga yordam berish kerak, deb o‘ylayman. Biz bir-birimizga mehr-oqibatli bo‘lishimiz kerak, atrof-muhit, tabiat va jamiyatimizni asrashimiz kerak, bular ham ekosistemaning bir qismi.Ko‘rganimizdek, Nukusda itlar qabristoni topildi. Bizga bu juda achinarli va bunday hollar deyarli har kuni kelib tushadi. Menimcha, insoniyligimizni yo‘qotmasligimiz kerak. Bular beozor, Alloh yaratgan jonivorlar, insonga qaram. Tishlaydi deb qo‘rqishadi. Bolalarni yoshligidan qo‘rqitib qo‘yishadi. Bolalarini olib kelishsin, ko‘rishsin. Hozir mana kirdik, birorta it tashlanganini ko‘rmadingiz, chunki ular bu yerda mehr ko‘radi.Markazimizda veterinar blokimiz ham bor. U barcha sharoitlar, ya’ni ultratovush tekshiruvi, rentgen apparatlari, sterilizatsiya va bioximik analiz jihozlari bilan ta’minlangan. Umuman olganda, muolajalar, jarrohlik operatsiyalarini qilishga imkoniyatimiz bor. Bu yerni bemalol veterinar klinikasi deb atay olamiz.Joriy yilda “Mehr va oqibat” jamiyati ishtirokida 150 dan ziyod sudlarda yutib chiqildi va hayvonlarga yomon munosabatda bo‘lganlar jazosini oldi. Yana bir faoliyatimiz shuki, mahallalarga borib suhbat o‘tkazib kelamiz, volontyorlarimiz maktablarga borib bolajonlar bilan gaplashishadi. Ularga hayvonlarga yaxshi munosabatda bo‘lish borasida roliklar qo‘yib berishadi. O‘zingiz bilasiz, aksariyat bolalar it-mushuklarga tosh otadi, buni ota-onasidan ko‘radi. Afsuski, ota-onalar ham bolalariga jonivorlarni ko‘rsa, “ur, tep” deydi. Ijtimoiy tarmoqlarda ham ko‘rayotgan bo‘lsangiz kerak, hayvonlarga nisbatan jinoyatlar ko‘p.“Hayvonlarga yaxshi qaraydigan xodimlar kerak”Yelena Lisenko:— Markazda 3 nafar kinolog, 2 nafar veterenar hamda qo‘riqlash xodimlari ishlaydi. Bizga hayvonlarimizga yaxshi qaraydigan xodimlar kerak. Administratsiya bo‘limida qizlarimiz bor – ular atrof-muhit tozaligiga mas’ul, shuningdek, ular itlarga ovqat tayyorlab ham berishadi. Yangi kelgan ishchilar tezroq oylik olishni xohlaydi va ishni tez tashlab ketishadi.Statsionar bo‘limida bemor itlarimiz ham bor. Sog‘lom itlar ko‘chada yurganda bir-biriga kasal yuqmasligi uchun vaksinatsiya qilinguncha kasal itlar alohida saqlanadi.Bizga yana xodimlar kerak, biroq moliyaviy sharoitimiz buni ko‘tarmaydi. Ammo hammasi yaxshi bo‘ladi, deb umid qilamiz.“Hayvonlar sonini xavfsiz yo‘l bilan kamaytiramiz” Gulchehra Ergasheva:— Yana bir faoliyatimiz – hayvonlarning sonini sterilizatsiya va kastratsiya yo‘li bilan kamaytirish. Bu eng zararsiz yo‘li deb o‘ylaymiz. Hozircha jonivorlarni veterinarlarimiz jarrohlik yo‘li bilan sterilizatsiya qilishyapti.Mahallalarda odamlar jonivorlarga uychalar quryapti. Aytmoqchimanki, yomon insonlarimiz bor, biroq yaxshilar ham ko‘p. Odamlar yildan yilga hayvonlarga g‘amxo‘rlik qilish kerakligini tushunib borishyapti.Ushbu markazni Akfa Group qurib bergan bo‘lsa, shunday katta kompaniyalardan biri Coca-Cola ham mushuklarga uychalar qurib berdi. Bu boshlanishi va shundan umid qilamizki, bunaqa katta kompaniyalar shunday markazlar qurib berishadi va bundan xursand bo‘lardik. Chunki juda qiyin, volontyorlar o‘zi ishlaydi, hammasini o‘zining puliga qiladi.Madina Ochilova Kun.uz muxbiri
Operator va montaj ustasi Abdusalim Abduvohidov"
https://kun.uz/uz/news/2022/08/02/namanganda-pochta-xizmati-mansabdorlari-529-mln-somni-talon-taroj-qilishgan,2022-12-01 20:27:42.813731,"Davlat xavfsizlik xizmati Namangan viloyati bo‘yicha boshqarmasi va Bosh prokuratura huzuridagi Iqtisodiy jinoyatlarga qarshi kurashish departamenti Namangan viloyat boshqarmasi tomonidan «O‘zbekiston pochtasi» AJ Namangan filiali Chortoq tuman pochta aloqa bog‘lamasi sobiq bosh hisobchisi N.T. va boshqa mansabdor shaxslari 529 mln so‘m pul mablag‘larini o‘zlashtirgani aniqlangan.Xususan, ayblanuvchilar tomonidan fuqarolarning aliment pullari, pochta xizmatlari ko‘rsatilishidan tushgan daromadlari, obuna, kommunal to‘lovlardan tushgan mablag‘lar o‘zlarining plastik kartalariga noqonuniy ravishda o‘tkazilgan va konvert-marka mahsulotlarini noqonuniy sotish hamda ortiqcha ish haqlarini hisoblash orqali o‘zgalarning mablag‘lari o‘zlashtirilgan va kamomad qilish yo‘li bilan talon-taroj qilingan.Hozirda T.N. va boshqalarga nisbatan Iqtisodiy jinoyatlarga qarshi kurashish departamenti Namangan viloyat boshqarmasi tomonidan Jinoyat kodeksining 167-moddasi 3-qismi a-bandi bilan jinoyat ishi qo‘zg‘atilib, tergov harakatlari olib borilmoqda."
https://kun.uz/uz/news/2022/08/02/prava-olib-berish-bilan-bogliq-firibgarlik-holatlari-fosh-etildi,2022-12-01 20:27:44.354553,"Qayd etilishicha, Bosh prokuratura huzuridagi departamentning Asaka tuman bo‘limi tomonidan tezkor tadbir o‘tkazilgan.Unda, fuqaro B.E. boshqa bir fuqaro F.ga tanishlari yordamida haydovchilik guvohnomasini o‘quv mashg‘ulotlariga qatnashmasdan olib berish evaziga 550 AQSh dollarini olgan vaqtida ashyoviy dalillar bilan ushlangan.  Shu kabi, Iqtisodiy jinoyatlarga qarshi kurashish departamentining Buxoro shahar bo‘limi tomonidan tergovga qadar tekshiruv o‘tkazilgan.Unda, fuqaro S.S. boshqa bir fuqaro A.H.ning ishonchiga kirib, unga tanishlari yordamida haydovchilik guvohnomasini o‘quv mashg‘ulotlariga qatnashmasdan olib berish evaziga 350 AQSh dollari olganligi aniqlangan.Mazkur holatlar yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atildi.Mahkama xabariga ko‘ra, hozirda tergov harakatlari o‘tkazilmoqda."
https://kun.uz/uz/news/2022/08/02/jizzaxda-piyodalar-yolakchasida-vaz-2107-mashinasi-urib-yuborgan-9-yoshli-bola-vafot-etdi,2022-12-01 20:27:45.850400,"Jizzax viloyati IIB axborot xizmati xabar berishicha, 2022 yil 20 iyul kuni soat 10:00 larda 4R-40 Dashtobod-G‘allaorol avtomobil yo‘lining 46-kilometrida odam o‘limi bilan bog‘liq yo‘l-transport hodisasi sodir bo‘lgan.Zomin tumani Uvol qishlog‘ida yashovchi shaxs VAZ-2107 mashinasi bilan Zomin yo‘nalishi bo‘yicha boshqarib ketayotib, yo‘lning piyodalar yo‘lakchasidan o‘tayotgan G‘allakor mahallasida yashovchi maktab o‘quvchisini urib yuborgan.Oqibatda, 9 yoshli bola og‘ir tan jarohatlari olib, RShTYoIMning Jizzax filialiga yotqizilgan. Ko‘rsatilgan tibbiy muolajalarga qaramasdan u shifoxonada vafot etgan.Qayd etilishicha, holat yuzasidan jinoyat ishi qo‘zg‘atilgan. Hozirda tergov harakatlari olib borilmoqda.Avvalroq, Jizzaxda piyodani urib yuborgan haydovchi qochib ketgan, oqibatda, 71 yoshli jabrlanuvchi vafot etgandi."
https://kun.uz/uz/news/2022/08/02/polsha-ogir-jinoyatda-ayblanayotgan-shaxsni-ozbekistonga-ekstraditsiya-qildi,2022-12-01 20:27:47.273380,"Interpolning O‘zbekistondagi milliy markaziy byurosi xabariga ko‘ra, 2021 yil avgust oyidan beri huquq-tartibot idoralar tomonidan zo‘rlashda ayblanib, qidiruvda bo‘lgan O‘zbekiston fuqarosi M.N. Interpolning O‘zbekistondagi MMB xodimlari hamkorligida Varshavadan Toshkentga ekstraditsiya qilindi. Joriy yil yanvar oyida jinoyatchi Interpol kanallari orqali xalqaro qidiruvga berilgan, mart oyida esa polshalik hamkorlar tomonidan M.N. Polsha hududiga kirgani haqida xabar kelgan.Shundan so‘ng, Interpolning O‘zbekistondagi MMB xodimlari tomonidan qidiruvdagi shaxsni aniqlash va qo‘lga olish borasida sa’y-harakatlar boshlab yuborilgan va protsessual hujjatlar bo‘yicha tezkor qidiruv tadbirlari amalga oshirilgan, buning natijasida M.N. ushlangan.Ekstraditsiya talabi qanoatlantirilgandan so‘ng, huquqbuzar jazo olish uchun O‘zbekistonga qaytarildi."
https://kun.uz/uz/news/2022/08/02/xtv-oqituvchi-oquvchilarni-yagona-maktab-formasi-kiyishga-targib-qilishi-mumkin,2022-12-01 20:27:48.805256,"Yagona maktab formasining majburiy joriy etish kechiktirilganiga qaramay, ayrim maktablarda mas’ullar o‘quvchilarni sotib olishga undamoqda.Kun.uz'ga murojaat qilgan fuqaroning so‘zlariga ko‘ra, Toshkent shahri Mirobod tumanidagi maktablardan birining o‘qituvchisi Telegram'dagi guruhda maktab uchun o‘quvchilarga forma olish majburiy ekanini yozgan.Holat yuzasidan Kun.uz'ga izoh bergan xalq ta’limi vazirining matbuot kotibi Laylo Rustamovaning aytishicha, maktab ma’muriyati va o‘qituvchilar yagona maktab formasini targ‘ib qilishi mumkin. Biroq o‘quvchi tasdiqlangan namunadagi yagona formani kiymagan taqdirda, uni maktabga kirgizmaslikka hech kimning haqqi yo‘q.“Xalq ta’limi vaziri bayonotining mazmuni bilan yana bir bor tanishib chiqqan holda, 2022/23 o‘quv yilida maktab o‘quvchilarining ta’lim muassasalariga maktab formasida kelishlari tartibi bekor bo‘lmaganini, aksincha, ko‘p sonli aholining taklif va iltimoslariga ko‘ra, maktab formasini to‘liq joriy etish 2025 yilga qadar bosqichma-bosqich amalga oshirilishiga alohida e’tibor qaratishingiz so‘raladi.Shu o‘rinda maktab jamoasi o‘quvchilarning maktab ustavida belgilangan kiyinish talablariga, xususan ichki tartib va odob-ahloq qoidalariga rioya etish ko‘nikmalarini mustahkamlash, ijtimoiy tenglikni ta’minlash maqsadida o‘quvchilarning maktab formasida kelishlari talabi bekor bo‘lmagani inobatga olishingizni, amaliyotga to‘liq joriy etish bosqichma-bosqich olib borilayotganini, o‘quvchilarning maktab formasida kelishlari maktab rahbariyati nazoratida va bu haqda ota-onalarga tegishli tushuntirish va targ‘ibot ishlari olib borilishi mumkin”, – dedi Laylo Rustamova.Eslatib o‘tamiz, maktablarda yagona formani joriy etish 2024/25 o‘quv yiligacha bosqichma-bosqich amalga oshirilishi aytilgan, biroq bu bosqichlar qanday bo‘lishi haqida hozircha ma’lumot berilmadi."
https://kun.uz/uz/news/2022/08/02/toshkentda-qarama-qarshi-yolga-chiqib-ketgan-matiz-ikki-kishini-urib-yubordi,2022-12-01 20:27:50.199776,"2022 yilning 30 iyul kuni taxminan soat 15:30 larda, 2001 yilda tug‘ilgan haydovchi A.Sh. o‘z boshqaruvidagi davlat raqami “Matiz” rusumli avtoulovda Olmazor tumani Farobiy ko‘chasi bo‘ylab harakatlanib ketayotgan bo‘lgan.Toshkent shahar IIBB xabariga ko‘ra, u yo‘lning qarama-qarshi qismiga chiqib ketgan va 14-sonli oilaviy poliklinika qarshisida yo‘lni kesib o‘tayotgan piyoda, 1988 yilda tug‘ilgan T.N. va 2017 yilda tug‘ilgan, voyaga yetmagan X.M.ni urib yuborgan.Natijada, piyoda T.N. va X.M. Respublika shoshilinch tez tibbiy yordam ilmiy markazi shifoxonasiga yotqizilgan, biroq shifokorlar urinishlariga qaramay, voyaga yetmagan X.M. shifoxonada vafot etgan.Mazkur holat yuzasidan Toshkent shahar IIBB Tergov boshqarmasi tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilgan. Qayd etilishicha, haydovchi A.Sh.ga nisbatan qamoqqa olish ehtiyot chorasi tanlangan. Tergov harakatlari davom etmoqda."
https://kun.uz/uz/news/2022/08/02/xorazmda-milliy-gvardiyaga-ishga-kiritib-qoyishni-vada-qilgan-inspektor-ushlandi,2022-12-01 20:27:52.157601,"Bosh prokuratura huzuridagi departamentning Xorazm viloyat boshqarmasi tomonidan Milliy gvardiya va Davlat xavfsizlik xizmati xodimlari bilan hamkorlikda tezkor tadbir o‘tkazilgan.Unda, “Yu.” AJ inspektori M.P. fuqaro O.ni go‘yoki yuqori lavozimda ishlovchi tanishlari orqali Milliy gvardiyaga tizimiga ishga kiritib qo‘yishi evaziga 500 AQSh dollarini olgan vaqtida ashyoviy dalillar bilan ushlangan. Shu kabi, Andijon viloyatining Baliqchi tuman bo‘limi tomonidan tergovga qadar tekshiruv o‘tkazilgan.Unda, fuqaro D.X. fuqaro A.ning ishonchiga kirib, uni “I.I.” MChJga ishga kiritib qo‘yish evaziga 9 mln so‘mni firibgarlik yo‘li bilan qo‘lga kiritgani aniqlangan.Mazkur holatlar yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atildi.Mahkama xabarida aytilishicha, hozirda tergov harakatlari o‘tkazilmoqda."
https://kun.uz/uz/news/2022/08/02/toshkent-shahrining-ikki-tumanida-elektr-energiyasida-uzilishlar-kuzatiladi,2022-12-01 20:27:53.566188,"«Toshkent shahar elektr tarmoqlari korxonasi» xabariga ko‘ra, iste’molchilarga sifatli va barqaror elektr energiyasi yetkazib berilishini ta’minlash, elektr tarmoqlarida sodir bo‘lishi mumkin bo‘lgan avariya holatlari oldini olish, ta’mirlash ishlarini xavfsiz bajarish maqsad qilingan.Bunda:Yunusobod tumani - Xushnavo, A.Temur hamda Nurmuhamedova ko‘chalari;Yashnobod tumani - Tabibiy Tabassum, Ohangrabo hamda Tursunxo‘jayeva ko‘chalarida yashovchi aholi xonadonlarida elektr energiyasi vaqtinchalik o‘chirildi.Bildirilishicha, hududlardagi quvvati HL-0,4 kV bo‘lgan past kuchlanishli havo elektr uzatish tarmoqlaridagi eski alyumin simlarni yangi zamonaviy kabel tarmoqlariga almashtirish, transformator punktlarida mukammal ta’mirlash ishlari amalga oshirilmoqda. Shu sababli, ushbu hududdagi aholi yashash xonadonlarida elektr energiyasidan vaqtinchalik uzilishlar kuzatiladi.Ta’kidlanishicha, ayni vaqtda «Toshkent shahar elektr tarmoqlari korxonasi» tasarrufidagi tuman elektr ta’minoti korxonalari ishchi-xodimlari tomonidan vaziyatni tezkorlik bilan bartaraf etish uchun barcha zarur choralar ko‘rilib, hududlarda tezkor brigadalar tomonidan ta’mirlash ishlari olib borilmoqda."
https://kun.uz/uz/news/2022/08/02/dxx-katta-miqdordagi-narkotik-moddalarni-musodara-qildi,2022-12-01 20:27:55.002457,"DXX Samarqand viloyati bo‘yicha boshqarmasi xodimlari tomonidan Paxtachi tumanidagi “Samarqand muntazam” YPX maskanida “Spark” rusumli avtomashina to‘xtatilib, ko‘zdan kechirildi. Natijada, avtomashinada Urgut va Oqdaryo tumanlarida yashovchi, 1991 yilda tug‘ilgan ikki nafar fuqaro ketayotgani ma’lum bo‘lib, ular yonida 10 kilogramm “opiy” giyohvand moddasi borligi aniqlandi va o‘rnatilgan tartibda rasmiylashtirib olindi. Ular Tojikistondan kontrabanda yo‘li bilan olib kelingan ushbu moddani Xorazm viloyatida sotishni rejalashtirgan.Surxondaryo viloyatida kuzatilgan holatda esa Termiz tumanida yashovchi, 1983 va 1986 yillarda tug‘ilgan ikki nafar fuqaro 2 kilogramm 60 gramm “opiy” moddasini 40 ming AQSh dollariga sotgan vaqtida DXX xodimlari tomonidan qo‘lga olindi. Ular Tojikistondan keltirilgan ushbu giyohvandlik vositasini Termiz shahrida istiqomat qiluvchi, 1989 yilda tug‘ilgan fuqarodan 28 ming AQSh dollariga sotib olgani aniqlanib, u ham ushlandi.DXX Sirdaryo viloyati bo‘yicha boshqarmasi xodimlari va Chegara qo‘shinlari harbiy xizmatchilari hamkorligida o‘tkazilgan tezkor tadbirda Bekobod-Guliston yo‘nalishida harakatlanayotgan “Nexia” rusumli avtomashina Boyovut tumanida to‘xtatilib, ko‘zdan kechirilgan. Unda yo‘lovchi sifatida ketayotgan, Tojikiston fuqarosi bo‘lgan, 1964 yilda tug‘ilgan shaxs yonida 1 kilogramm “opiy” giyohvandlik vositasi borligi aniqlanib, tegishli tartibda rasmiylashtirib olindi. Aniqlanishicha, u mazkur narkotikni Qozog‘istonga o‘tkazishni rejalashtirgan. Farg‘ona shahrida yashovchi, 1988 yilda tug‘ilgan Tojikiston fuqarosi esa o‘z shar’iy nikohidagi turmush o‘rtog‘i bo‘lgan, 1992 yilda tug‘ilgan ayol bilan Surxondaryo viloyati Denov tumaniga borib, Tojikistondagi narkosavdogardan 11 ming AQSh dollariga sotib olingan 976 gramm “opiy” va 994 gramm “gashish” giyohvand moddalarini kontrabanda yo‘li bilan mamlakat hududiga o‘tkazadi. So‘ng ular narkotik moddalarni olib qaytayotgan vaqtlarida Marg‘ilon shahrida DXX Farg‘ona viloyati bo‘yicha boshqarmasi xodimlari tomonidan ushlandi.Boshqa holatda esa Yozyovon tumanidan Marg‘ilon shahri tomon harakatlanayotgan “Lasetti” rusumli avtomashina to‘xtatilib, ko‘zdan kechirildi. Unda yo‘lovchi sifatida ketayotgan, Marg‘ilon shahrida yashovchi, 1979 va 1983 yillarda tug‘ilgan, muqaddam sudlangan ikki nafar fuqaro yonida Qirg‘izistondan olib kelingan 698 gramm “opiy” giyohvandlik vositasi borligi aniqlanib, protsessual tartibda rasmiylashtirib olindi.DXX Toshkent viloyati bo‘yicha boshqarmasi hamda viloyat bojxona boshqarmasi xodimlari tomonidan Bekobod shahrida o‘tkazilgan tezkor tadbirda esa Tojikistonning So‘g‘d viloyati Mastchoh tumanida yashovchi, 1977 yilda tug‘ilgan shaxs 1 kilogramm 961 gramm “gashish” moddasini shartli xaridorga sotgan vaqtida qo‘lga olindi.Bu yo‘nalishda DXX Namangan viloyati bo‘yicha boshqarmasi xodimlari tomonidan ham viloyat bojxona boshqarmasi bilan hamkorlikda o‘tkazilgan tezkor tadbirda Yangiqo‘rg‘on tumanida harakatlanayotgan “Kobalt” rusumli avtomashina to‘xtatilib, tekshiruvdan o‘tkazildi. Unda yo‘lovchi sifatida ketayotgan, Namangan shahrida yashovchi, 1966 yilda tug‘ilgan fuqaro yonida 968 gramm “gashish” moddasi borligi ma’lum bo‘ldi. U mazkur narkotik moddani Qirg‘izistondagi tanishidan 7 ming AQSh dollariga sotib olib, uchinchi shaxslar imkoniyatlari orqali Yangiqo‘rg‘on tumani hududiga kontrabanda yo‘li bilan o‘tkazgan.O‘tkazilgan tezkor tadbirlar natijasida jami 14 kilogramm 734 gramm “opiy” va 3 kilogramm 923 gramm “gashish” moddalari musodara qilindi. Hozirda barcha holatlar yuzasidan Jinoyat kodeksi tegishli moddalari bilan jinoyat ishlari qo‘zg‘atilib, tergov harakatlari olib borilmoqda."
https://kun.uz/uz/news/2022/08/01/toshkent-metrosi-bekatida-eskalatorning-ochirib-qoyilganiga-izoh-berildi,2022-12-01 20:27:56.380130,"Joriy yilning 31 iyul sanasida «Yunus Rajabiy» bekatidagi eskalatordan foydalanayotgan yo‘lovchilardan biri ehtiyotsiz harakati oqibatida yiqilgan, deb xabar berdi «Toshkent metropoliteni».Metro ma’muriyati tomonidan e’lon qilingan xabarda aytilishicha, qolgan yo‘lovchilar uni ushlab qolishgan.Qayd etilishicha, bekatdagi eskalator navbatchisi yo‘riqnomaga asosan eskalatorni o‘chirgan.«Shu o‘rinda barcha yo‘lovchilardan eskalatordan foydalanish vaqtida belgilangan tartib-qoidalarga amal qilishlarini so‘raymiz», deyiladi metro ma’muriyati izohida."
https://kun.uz/uz/news/2022/07/31/nogironlar-sigmayotgan-bosh-kent-unutilganlar-muammosi-unutilmasligi-kerak,2022-12-01 20:27:57.843927,"Toshkent yo‘llari nogironligi bo‘lgan shaxslar uchun qulay emasligi, shaharda to‘siqsiz muhit yaratilmaganiga hamma ham e’tibor beravermaydi. Chunki aksar salomat odamlar barchamiz kabi teng huquqlarga ega nogironlar haqida yilda bir-ikki marta, nogironlarni ko‘rgandagina o‘ylashi mumkin. Ko‘chalarda esa nogironlarni deyarli uchratmaysiz. Yo‘q, nogironlar kamligi uchun emas, ularga ko‘chalarda harakatlanish uchun sharoit yo‘qligi sabab.Yaqinda ijtimoiy tarmoqlarda Qozog‘istonda amaldorlar yo‘l quruvchilari bilan birga nogironlar aravachasiga o‘tirib, ko‘chalar nogironlar uchun qanchalik qulayligini ko‘zdan kechirishi tasvirlangan video odamlar orasida keng muhokama qilindi.Biz ham mana shu videodan ilhomlanib, mansabdor shaxslar bilan bo‘lmasa-da, bir necha yillardan beri aravachada harakatlanuvchi qahramonimiz Farrux Abdurahmonov bilan poytaxt ko‘chalarida bo‘ldik.15 yildan buyon aravachada harakatlanayotgan suhbatdoshimizning aytishicha, shu vaqtgacha Toshkent ko‘chalari nogironligi bo‘lgan shaxslarga moslashtirilmagan: «Men yordamchimsiz ko‘chaga chiqa olmasdim. Ayolim ham deyarli tashqariga chiqmaydi, chunki u ham aravachada yuradi va ko‘chaga chiqishi uchun 3-4 kishi yordam berishi kerak», deydi qahramonimiz.Farrux Abdurahmonov bilan turli manzillarda bo‘ldik. Ilk tajriba Yashnobod tumani Farg‘ona yo‘li ko‘chasida Islom ota masjidiga yetmay joylashgan yerusti o‘tish yo‘lida bo‘ldi.Mazkur yo‘l o‘tkazgichi deyarli standartlarga mos ravishda qurilgan, unga zinalar va panduslar o‘rnatilgan. Ammo afsuski, aravachada harakatlanadigan insonning chiqishi uchun qulay emas. Nogiron inson birovning yordamisiz yo‘lning narigi tarafiga o‘ta olmaydi. Farrux Abdurahmonov bu pandusga 3 daqiqa 47 soniya deganda chiqa oldi. Shunda ham yolg‘iz o‘zi emas, boshqa insonning ko‘magi bilan.«Bu pandusning usti yopilmagan, nogironlar qor yoki yomg‘irda undan chiqolmaydi, sirpanchiq bo‘lib qoladi. Shuncha pul sarflagandan ko‘ra, muammoni bitta lift bilan hal qilsa bo‘lardi. Nogiron inson bu pandusga chiqqandan ko‘ra, yo‘lni kesib o‘tishni ma’qul ko‘radi», deydi suhbatdosh.Keyingi manzil xalq tilida «Ganga» deb ataladigan Sebzor va Abdulla Qodiriy ko‘chalari kesishmasidagi yerusti o‘tish yo‘li bo‘ldi. Avvaliga liftda ko‘tarilmoqchi bo‘ldik, ammo eshik qulflangandi. Keyin surishtirsak, ancha oldin liftlar bu o‘tkazgichning ikki tomonidan ham olib tashlangan, sabablari esa noma’lum. Ayni vaqt lift uchun ajratilgan joy kichik tadbirkorlik sub’yektiga aylantirilgan.Buning ustiga o‘rnatilgan eskalatorlar ham ishlamayapti. Mahalliy aholining ta’kidlashicha, bir tomondagi eskalator bir necha oydan buyon ishlamaydi, ikkinchisi esa goh ishlab, goh ishlamaydi. Afsuski, bu holat faqat mazkur manzilda emas, boshqalarida ham tez-tez kuzatiladi.Toshkentdagi yerusti yo‘l o‘tkazgichlarining aksariyat eskalatorlari nima sababdan ishlamayotgani yuzasidan shahar Obodonlashtirish bosh boshqarmasi vakiliga yuzlandik. Boshqarma vakili Rasuljon Yo‘ldoshevning ta’kidlashicha, ehtiyot qismlar yo‘qligi sabab eskalatorlar ishlamayapti. U aynan «Ganga»dagi eskalator tez kunda ta’mirlanishini aytdi.Boshqarma mas’ullari ishni tashkil qilayotganda mazkur muammolar yuzaga kelish ehtimolini inobatga olgan yoki yo‘qligi aniq emas. Nosozliklar bosqichma-bosqich bartaraf etilishi va’da qilingan, ammo aynan qachonligi ham noma’lum. Anig‘i shuki, piyodalar ancha vaqtgacha eskalatorlardan to‘laqonli foydalana olmaydi.Yerosti yo‘lida ham sharoit yo‘q«Ganga»dagi yerosti yo‘lida ham sharoit yaratilmagani yaqqol ko‘rinib turibdi. Undagi shvellerdan yasalgan panduslar nogironlik aravachasining g‘ildiraklari sig‘adigan darajada o‘rnatilmagan, buni tasvirlarda ham ko‘rish mumkin.Panduslarning juda qiya qilib o‘rnatilgani istalgan aravachaning pastga tushishiga to‘sqinlik qiladi. Nahotki qurilishda bu jihatlar inobatga olinmagan bo‘lsa?Moslashmagan avtobus va bekatlarQahramonimiz bilan avtobus bekatlarida ham bo‘ldik. O‘tib ketayotgan avtobus va taksilarning hech biri uni ilg‘agani ham yo‘q. Jamoa transportida harakatlanuvchi qimmatbaho Mercedes avtobusi pandus tushirishini kutdik, ammo bunday bo‘lmadi. Umuman, avtobuslar na bekatga yaqin joyda to‘xtadi, na konduktor tushib imkoniyati cheklangan yo‘lovchiga yordam berdi.Yunusobod tumani Ahmad Donish ko‘chasida yangi yerusti o‘tkazgichi qurilmoqda. U yerda imkoniyati cheklanganlarga qanday sharoit yaratilayotgani bilan qiziqdik. Zinalar qad rostlagan, qurilish davom etmoqda, lekin hech qanday pandus yoki uning o‘rnini bosuvchi lift, eskalator uchun joy ham tashlanmagan. Nima uchun yangi qurilayotgan obektlarda ulardan nogironlar ham foydalanishi inobatga olinmaydi?Mavzu yuzasidan O‘zbekiston nogironlar assotsiatsiyasi raisi Oybek Isoqov bilan suhbatlashdik. Uning ta’kidlashicha, deyarli har kuni yo‘llardagi muammolar bo‘yicha ko‘plab murojaatlar kelib tushadi.«Shahar ko‘chalarini aylansak, nogironligi bor odamlarni uchratavermaymiz. Bu ular Toshkentda yashamayapti degani emas, shunchaki yetarli darajada to‘siqsiz muhit yaratilmagani uchun nogiron insonlar ko‘chaga chiqmaydi. Toshkent shahrining o‘zida rasman 45 ming nafar imkoniyati cheklangan inson bor, norasman esa ularning soni 70 mingdan ko‘proq. Biz nogironlarni uyiga qamab o‘tiribmiz, chunki ko‘chaga chiqaman desa, hech narsa unga moslashmagan, oddiy dorixonaga ham kirolmaydi.Agar to‘siqsiz muhit yaratmasak, nogironligi bor shaxslar birorta huquqlaridan foydalanolmaydi. Chunki ular hech qayerga chiqolmaydi.To‘siqsiz muhit talablari qonunchilikda bor, bu qonunning qabul qilinganiga 30 yildan oshdi, nima sabab bunga rioya qilinmayapti? Shuning ildizini topishimiz kerak», deydi assotsiatsiya rahbari.«Nogironlarni ijtimoiy himoya qilish to‘g‘risida»gi qonunning 9-moddasiga ko‘ra, tegishli obektlarning loyihalari nogironlar jamoat tashkilotlari bilan kelishib olinishi kerak. Ammo bu ish qog‘ozda bor, amalda esa bee’tibor qolib ketmoqda.Xo‘sh, nima sabab qurilish obektlari hanuzgacha imkoniyati cheklanganlar uchun moslashmagan? Bu savol bilan Qurilishda texnik me’yorlash markazi bosh mutaxassisi Durdona Rahimovaga yuzlandik. Uning ta’kidlashicha, bunga buyurtmachi tashkilot yaxshi ishlamayotgani eng katta sabablardan biri hisoblanadi.«Loyihalashtirish topshirig‘ining barcha majburiyatlari buyurtmachiga yuklatilgan. Buyurtmachi bu topshiriqqa nimani yozsa, loyihachi shularni loyihalashtirib beradi, shu asosda quruvchi uni qurib beradi. Bu yerda quruvchini ayblash noto‘g‘ri. Chunki unga ham tayyor mahsulot keladi.Bugungi kunda 366 ta ShNQ (shaharsozlik normalari va qoidalari) bo‘lsa, shuning 50 foizidan ortig‘iga yangilik kiritilmoqda. Ishlab chiqayotgan ShNQga qo‘shimcha ravishda yana bittasi, ya’ni loyiha hujjatlarini ishlab chiqish, tartibga solish, tasdiqlash bor. Mana shunda hamma narsalar majburiyat sifatida kiritib ketilmoqda.Agar ishlab chiqqan normamizni qonun tomonidan mustahkamlab qo‘ysak, qaysidir tashkilotlarni ko‘paytirib, tekshirib o‘tirishning ham hojati qolmaydi. Chunki bu o‘z-o‘zidan ishlaydigan narsa», deydi Durdona Rahimova.Umuman olganda, bu borada muammolar juda ko‘p. Ularni bartaraf etish bo‘yicha aniq vazifalar ham belgilangan. Ularning ijrosi ta’minlanishi shart, chunki nogironlar ham shaharlarda, mamlakatning barcha ko‘chalarida erkin harakatlana olishi, o‘zini jamiyatning bir qismi ekanini his qilishi kerak. Shundoq ham taqdirning qattiq zarbasiga uchragan bu insonlar yakkalanib qolmasligi lozim. Toshkentning “kattalari” ham nogironligi bor insonlar muammosiga befarq emas deb umid qilamiz.Dilshoda Shomirzayeva tayyorladi.
Tasvirchilar: Asadbek Kuryazov,
Abduqodir To‘lqinov, Javohir G‘ayratov.
Montaj ustasi: Asadbek Kuryazov."
https://kun.uz/uz/news/2022/07/31/lg-changyutkichlaridagi-kompressor-texnologiyasi,2022-12-01 20:27:59.355845,"Har kuni uyning yuzalari va burchaklarida millionlab chang zarralari, allergenlar, teri hujayralari va minglab tuklar to‘planadi. Uydagi tozalikni saqlash orqali inson o‘z salomatligi va butun oila salomatligi haqida qayg‘uradi. Changyutkichlar yordamida tozalash uyingizni toza saqlash va polingizdagi qoldiq va zararli zarralardan xalos bo‘lishning eng tez va samarali usulidir.Janubiy Koreyaning LG kompaniyasi Kompressorᵀᴹ texnologiyasi bilan jihozlangan changyutkichlarga ega. Ushbu yo‘nalishdagi modellar turli yoshdagi ko‘plab foydalanuvchilarga tanish bo‘lgan changyutgichlarning klassik shakliga ega.Kompressorᵀᴹ texnologiyasi changyutkich tomonidan yig‘ilgan qoldiq va changni maxsus pichoq yordamida idishga siqib, zich briketlar hosil qiladi. Kompressorᵀᴹ tizimi to‘rt baravar² ko‘proq chiqindi va changni to‘playdi, natijada idish hajmi kattaroq bo‘ladi. Bu sizga idishni oson va gigiyenik tozalash imkonini beradi, chunki u ochilganda chang havoga tarqalmaydi va briketlar oddiy va tez yo‘q qilinadi. Bu variant allergiyaga moyil bo‘lgan odamlar uchun ajoyib yechim bo‘la oladi.LG Kompressorᵀᴹ changyutkichlar seriyasidan VC83209UHA modeli oval shakldagi zamonaviy texnologik dizayn bilan jihozlangan. Koson qalin zarbaga chidamli plastmassadan qilingan. Yuqori qismida qurilmani tashish uchun qulay tutqich, changyutkichning old tomonida esa 1,2 x 4 litr hajmdagi plastik chang idishi mavjud. Idishning shaffof devorlari esa sizga ifloslanish darajasini nazorat qilish imkonini beradi. Konteyner, eshkak eshish, aylanish mexanizmi va qayiq motorini o‘z ichiga olgan Kompressorᵀᴹ chang presslash tizimi LG tomonidan 10 yil kafolatlanadi.LG Kompressorᵀᴹ ceriyasidagi VC83209UHA ixcham changyutkich 420 Vt gacha kuchli changni yutuvchi quvvatga ega. Shuningdek, to‘plamda 4 ta nozul mavjud: pol va gilamlar uchun asosiy cho‘tka, borish qiyin bo‘lgan joylarni tozalash uchun yoriqli nozul, chang va yumshoq mebellarni tozalash uchun ikkitasi birda nozul va gilamlarni intensiv tozalash uchun Carpet master turbo cho‘tkasi.Ushbu modelning yana bir afzalligi ishonchli Turbosiklon chang filtrlash tizimi bo‘lib, u doimiy ravishda yuqori assimilyatsiya quvvatini ta’minlaydi. Turbosiklon tizimi kiruvchi oqimlarni havo va changga ajratadi, nozik axloqsizlik zarralari esa havoni tozalaydigan vosita oldingi filtri tomonidan to‘planadi va asosiy chang briketlar hosil qiluvchi idishda yig‘iladi.Xonani tozalashda ba’zi changyutkichlar changning mikrozarralarini havoga qaytarishi mumkin, ammo innovatsion LG Kompressorᵀᴹ changyutkichlari eng nozik changning 99,9%³ ni yo‘q qiladigan HEPA 14 filtri bilan jihozlangan. LG Kompressorᵀᴹ changyutkichlarida filtrlash to‘rt bosqichda amalga oshiriladi: birinchidan, havo uglerod filtridan o‘tadi⁴, buning natijasida u yoqimsiz hidlarni yo‘q qiladi, keyin mikro-chang filtrlanadi, keyingi bosqich to‘rli antibakterial filtr orqali qayta ishlab chiqariladi, vanihoyat tozalangan havo filtr ramkasidan o‘tadi.Changyutkich panelining yuqori qismida quvvat rejimlarini osongina boshqarish imkonini beruvchi yoqish/o‘chirish tugmasi mavjud. Qurilma moslashuvchan shlangga, qulay tutqichga va balandlikda tezda sozlanishi mumkin bo‘lgan teleskopik turdagi alyuminiy trubkaga ega, bundan tashqari uning yengil vazni keraksiz yuksiz samarali tozalash uchun juda qulay.Ikki tomonlama tovushni yutish tizimining ishonchli ishlashi va tebranishga qarshi dizayni tufayli Kompressor ᵀᴹ liniyasidagi changyutkichlar 77 dB gacha past shovqin darajasini ta’minlaydi. Shunday qilib, foydalanuvchi tozalash vaqtida hech kimni bezovta qilmaydi.Uy-ro‘zg‘or buyumlariga har bir uyda zarurat bo‘lib, uy atrofidagi hayotni oson va qulay qiladi. LG Kompressorᵀᴹ changyutkichi uyingizda ajralmas yordamchiga aylanadi va uyingizni toza va pokiza saqlaydi. ###Reklama"
https://kun.uz/uz/news/2022/07/31/toshkent-viloyatida-2-gektar-yerni-tanishlari-orqali-500-ming-dollarga-sotmoqchi-bolgan-shaxs-ushlandi,2022-12-01 20:28:00.929291,"Davlat xavfsizlik xizmati O‘zbekistonning qator hududlarida yer maydonlarining noqonuniy sotilishlariga chek qo‘ydi.DXX axborot xizmati xabarida qayd etilishicha, DXXning Toshkent shahar bo‘yicha boshqarmasi xodimlari tomonidan Iqtisodiy jinoyatlarga qarshi kurashish departamenti hamda shahar Ichki ishlar bosh boshqarmasi bilan hamkorlikda bir nechta tezkor tadbirlar o‘tkazilgan.Jumladan, Toshkent shahrida yashovchi muqaddam sudlangan shaxs (1959 yilda tug‘ilgan) Toshkent viloyatining Yuqori Chirchiq tumanida joylashgan va boshqa bir fuqaroga issiqxona tashkil etishi uchun ajratilgan 2 gektar sug‘oriladigan yer maydonini hokimiyat tizimidagi tanishlari orqali xaridor nomiga rasmiylashtirib, u yerda ishlab chiqarish sexi qurishi uchun ruxsat olib berish evaziga 500 ming dollari talab qilgan. U so‘ralgan pulning 50 ming dollarini oldindan olgan vaqtida ushlangan.Bo‘stonliq tumanida kuzatilgan holatda esa (1990 yilda tug‘ilgan) shaxs boshqa bir fuqaroga tegishli fermer xo‘jaligiga bog‘dorchilik uchun 49 yil muddatga ajratilgan 35 gektar yer maydonini mansabdor tanishlari orqali auksion savdolariga chiqarmasdan xaridor nomiga rasmiylashtirib berishini aytgan. Evaziga 350 ming dollar talab qilib, oldindan 40 ming dollar olgan vaqtida ashyoviy dalillar bilan ushlangan.Toshkent shahrida yashovchi shaxs (1992 yilda tug‘ilgan) ham o‘zganing ishonchiga kirib, Bo‘stonliq tumanidagi mahalliy MChJga tegishli 3 gektar yer maydonini uning nomiga rasmiylashtirib berishni va’da qilgan. Evaziga 680 ming dollar talab qilib, oldindan 10 ming dollar olgan vaqtida ushlangan.Bu yo‘nalishda DXX Jizzax viloyati bo‘yicha boshqarmasi xodimlari ham Bosh prokuratura huzuridagi departamentning hududiy boshqarmasi xodimlari bilan hamkorlikda tezkor tadbir o‘tkazgan. Xususan, Sharof Rashidov tumanidagi paxta va g‘allachilikka ixtisoslashgan fermer xo‘jalik rahbari mazkur xo‘jalikning 5 gektar suvli yer maydonini 200 million so‘mga sotmoqchi bo‘lgan. Shuningdek, tuman qishloq xo‘jaligi bo‘limida ishlovchi tanishlari orqali yerning tegishli hujjatlarini xaridor nomiga rasmiylashtirib berishni reja qilgan.Ammo u so‘ralgan pulni olgan vaqtida ashyoviy dalillar bilan ushlangan.Andijon shahrida va Oltinko‘l tumanida yashovchi muqaddam sudlangan 3 nafar shaxs ham o‘zaro til biriktirib, mansabdor tanishlari orqali Oltinko‘l tumanidagi kichik sanoat zonasi hududidan 4,5 gektar yer maydonini xaridor nomiga rasmiylashtirib berishni aytgan. Ular xizmati evaziga 36 ming dollar talab qilgan. Qonunbuzarlardan biri so‘ralgan pul mablag‘idan 10,7 ming dollarini olgan vaqtida DXXning Andijon viloyati bo‘yicha boshqarmasi hamda departament xodimlari tomonidan qo‘lga olingan. Tezkor tadbir davom ettirilib, uning ikki nafar sherigi ham ushlangan.Hozirda barcha holatlar yuzasidan Jinoyat kodeksining tegishli moddalari bilan jinoyat ishlari qo‘zg‘atilib, tergov harakatlari olib borilmoqda."
https://kun.uz/uz/news/2022/07/31/namanganda-3-ta-avtomobil-ishtirokida-yth-sodir-boldi,2022-12-01 20:28:02.335038,"Namangan shahrida uchta avtomobil ishtirokida yo‘l-transport hodisasi sodir bo‘ldi.Namangan viloyati IIB Yo‘l harakati xavfsizligi boshqarmasi xabar berishicha, 30 iyul kuni soat taxminan 13:00 larda Namangan shahar Navoiy ko‘chasida Spark transport vositasini boshqarib ketayotgan ayol Yangiobod chorrahasidan chap tarafga harakatlanayotgan vaqtda harakat xavfsizligini ta’minlay olmay, asosiy yo‘lda kelayotgan Nexia-3 avtomashinasi bilan to‘qnashuv sodir etgan.Buning natijasida Nexia-3 haydovchisi boshqaruvni yo‘qotib, piyodalar qatnov yo‘lagida turgan Damas rusumli transport vositasiga borib urilgan.Hodisa oqibatida uchta avtomashina ham texnik shikastlangan, jarohat olganlar yo‘q."
https://kun.uz/uz/news/2022/07/30/loyihamizga-hech-kim-pul-berishni-istamagandi-aqlli-klaviatura-bilan-grant-yutgan-talabalar,2022-12-01 20:28:03.862468,"Toshkent shahridagi Inha universiteti talabalaridan iborat jamoa o‘zbekcha klaviatura mobil ilovasi – “Tahrirchi”ni yaratishdi. Mobil ilova AKT vazirligi va Birlashgan Arab Amirliklari hamkorligida talabalar orasida o‘tkazilgan “mGovAward” respublika tanlovida g‘olib bo‘ldi.Tanlov jamg‘armasi 100 ming dollar bo‘lib, birinchi o‘rin sohiblariga 50 ming dollar nasib qildi.Muhammadsaid Mamasaidov, “Tahrirchi” loyihasining asoschisi, Inha universiteti 4-bosqich talabasi:— Bundan bir yilcha oldin, “Tahrirchi” loyihasini boshlagandim. Loyiha avvalambor o‘zbek tilining morfologiyasi va grammatikasi bo‘yicha edi, keyinchalik biz uni imlo tekshiruvchisiga aylantirdik.Bir kun qiziqib qolganman: nega o‘zbek tili uchun imlo tekshiruvchi qilish qiyin? Umuman, turkiy tillar uchun imlo tekshiruvchi qilish ancha qiyin, lekin ingliz yoki rus tili uchun bu narsa ancha oson. Shuning uchun shu soha bo‘yicha izlanish va o‘zbek tiliga o‘xshash fin va turk tillarining tadqiqotlarini ko‘rib chiqib, o‘zbek tiliga moslashga qaror qildim.O‘zbek tili lingvistik jihatdan agglyutinativ til va undagi so‘zlar qo‘shimchalar hisobiga uzayib, ko‘plab shakllarga kiradi. Bu esa kompyuter uchun qiyinchilik tug‘diradi. Misol uchun, ingliz tilida bitta otning ikkita shakli bor – birlik va ko‘plik. O‘zbek tilida esa bitta otning 3000tagacha shakli bo‘lishi mumkin. Bu juda katta son bo‘ladi, buni qanaqadir yo‘l bilan samarali tarzda kompyuterga joylash kerak.Hozir bizning modelda 150-160 ta affiks bor, agar siz shu affikslarni o‘rganmasdan turib 160-170 ta kombinatsiya yasaydigan bo‘lsangiz, bu juda katta hajm bo‘ladi. Biz har bir affiksning tildagi rolini o‘rganishga harakat qilganmiz.Klaviaturadan foydalanganingizda u sizga so‘zlarni oxirigacha – qo‘shimchagacha tugallab, xato qilsangiz xatoni to‘g‘rilab berishi ham mumkin. Ilova Android tizimi uchun yaratilgan va kotlin degan dasturlash tilida yozilgan. Keyinchalik buning o‘zbek tili modeli esa bir nechta tillarda yozilgan – tilshunoslikka oid tillar va C++. Oxirida ikkita til bir-biri bilan bog‘lanishi kerak bo‘lgan.Jasur Yusupov, Inha universitetining 4-bosqich talabasi, “Tahrirchi” jamoasida xatoliklar modeli ustida ishlamoqda:— Bizning loyiha sun’iy intellekt bilan ishlagani bois bizga juda ko‘p raqamli matnlar kerak bo‘lgan, ularni yig‘ish uchun biz manba sifatida ijtimoiy tarmoqlarda postlar ostiga qoldirilgan izohlar, messenjerlarda ochiq guruhlarda yozilgan suhbatlashuv xabarlaridan foydalanganmiz. Barcha so‘zlar bazasi yig‘ilgach, ularni tahlil qilganmiz. Xatoliklar modeli bu o‘zbek tilida xato yozilgan so‘zlarni to‘g‘rilashga xizmat qiladigan model bo‘lgan.Bizda Toshkent shevasida gapiradiganlar ko‘p – “kelyapman” so‘zining o‘rniga “kevomman”ni ishlatishadi. Yoki “ishga” so‘zini “iwga” tarzida yozishadi. Biz barcha xato yozilishi mumkin bo‘lgan so‘zlar bazasini yig‘ganmiz, ular ustida tahlil olib borib, ularni to‘g‘rilab beruvchi qonun-qoidalar ishlab chiqqanmiz.Yasmina Ablayeva: Inha universitetining 4-kurs talabasi, jamoada UX/UI dizayner:— “Tahrirchi” ilovasining dizaynini yaratganman, ilovadan foydalanish hamda tahrirchi klaviaturasini ishlatish qulayliklari borasida izlanishlar olib borganman.“Tahrirchi” jamoasiga fevral oyida qo‘shildim, biz “mGovAward” tanlovidan xabar topgach jamoa bo‘lib yig‘ildik. Dasturchilarimiz loyihaning dasturiy qismi bilan ishlayotgan paytda, men uning dizaynini yaratdim. Loyihaga qanday nom berishni ham o‘sha payt o‘yladik va “Tahrirchi” deb atashga qaror qildik.Bozorda bir vaqtning o‘zida turli xil katta kompaniyalarning – Yandex, Gboard kabi klaviaturalari bizning foydalanuvchilarga ham kirill alifbosidagi klaviaturalar taqdim qiladi, lekin undan foydalanish qiyin, chunki kirill alifbosida lotin alifbosidan ko‘ra ko‘proq belgilar bor, ularning joylashtirilishi ham ahamiyatga ega. Klaviatura dizaynini ishlab chiqish uchun biz yaqinlarimiz, ota-onalarimizga klaviaturadan foydalanishni taklif qilib ko‘rdik, ulardan qaysi harf yoki belgi qayerda tursa, qulayroq bo‘lishini so‘radik. Shundan so‘ng yakuniy xulosaga keldik. Kirill alifbosida belgilar ko‘proq bo‘lgani uchun tutuq belgisi (apostroflar)ni qulayroq joyga joylashtirdik.“Bizga hech kim pul berishni xohlamagan, loyihani tashlab ketmoqchi bo‘lganman”Muhammadsaid Mamasaidov:— Shu yilning boshida loyihani tashlab ketmoqchi bo‘lganman, chunki kerakli mablag‘ topilmagan. Ko‘p joylarga murojaat qilganman – Innovatsiya vazirligi, Davlat tilini rivojlantirish departamenti va uning jamg‘armasi, Toshkent davlat o‘zbek tili va adabiyot universiteti, Toshkent davlat pedagogik instituti.Keyin shu ko‘rik-tanlovni ko‘rib qoldim. Bizning maqsadimiz mobil ilova yaratish emas edi, lekin tanlovda qatnashish uchun ilova bo‘lishi kerak. Qanday qilib imlo tekshiruvchimizni klaviaturaga aylantirish mumkinligini o‘yladik. Birinchi yechim – klaviatura. U oddiy kompyuterdagi imlo tekshiruvchidan katta farq qilarkan – u so‘zlarni to‘g‘rilashi kerak, bashorat qilishi kerak, umuman, foydalanuvchiga qulay bo‘lishi uchun ko‘p funksiyalar bo‘lishi lozim. Agar yutib qolsak, grantni loyihaga tikamiz, deb niyat qilganmiz.“Tilimiz murakkabligi modellarimiz hajmini kengaytirib yuborgan”Jasur Yusupov:— Eng katta qiyinchilik o‘zbek tilimizning mukammal va murakkabligi uchun modellarimiz hajmi kattalashib ketganida bo‘ldi. Chunki har bir so‘zdan minglab so‘zlarni generatsiya qilish mumkinligi va sun’iy intellektda ishlaydigan dasturlarimiz tezligiga model hajmi kattaligi salbiy ta’sir qilgan.G‘oliblik…Yasmina Ablayeva:— “mGovAward” tanloviga jamoamiz bilan 6 oy davomida qatnashdik, ayrim qiyinchiliklarga duch keldik – kod yozish, dasturlash… Bir vaqtning o‘zida biz o‘yladikki, ilovani qanday qilsak ko‘proq odamlarga yetkazib ko‘proq fikr olish mumkin? Ilovadan universitet talabalari foydalanib, kamchiliklarini aytishdi, bu bizga katta yordam berdi.Tanlovning birinchi bosqichidan 20ta jamoa o‘tgan edi, finalga esa 7ta jamoa. Hakamlar qaysi jamoa qanday taklif va yechim bergani hamda qanday kamchiliklarga yo‘l qo‘yganini aytib turishdi. Ularning orasida juda yaxshi ilovalar bor edi – faqat ularni oxiriga yetkazib foydalanuvchiga taqdim qilish qolgandi.“O‘zbek kompyuter lingvistikasining ekosistemasini yaratmoqchimiz”Muhammadsaid Mamasaidov:— Grant berishdi bizga, endi loyihaning veb-versiyasi va Microsoft Office bilan integratsiya qilish yo‘llarini ko‘rib chiqamiz. O‘zbek kompyuter lingvistikasining ekosistemasini yaratmoqchimiz, nafaqat imlo tekshiruvchisi, punktuatsiya tekshiruvchisi va hokazolarni ham ishlab chiqamiz. Biz hozir asosini yaratsak, bu loyiha kattalashib ketaveradi.Yasmina Ablayeva:— Biz ilovamizning veb-versiyasi va iOS uchun mo‘ljallangan klaviaturani ishlab chiqishni reja qilganmiz. Qaysi qurilmadan foydalanishdan qat’i nazar, foydalanuvchilar ushbu dasturdan foydalanib bexato yozishlari mumkin bo‘ladi.Kelajakda faqat orfografik xatolarni emas, balki sintaktik xatolarni aniqlaydigan funksiya qo‘shishni ham maqsad qilganmiz.Madina Ochilova suhbatlashdi.Operator va montaj ustasi Asadbek Kuryazov."
https://kun.uz/uz/news/2022/07/30/epsilon-edc-talimarjon-2-qudugi-100-ming-kub-m-kunlik-hajmda-gaz-bera-boshladi,2022-12-01 20:28:05.327576,Joriy yilning 30 iyul kuni Qashqadaryo viloyatidagi Talimarjon-2 qudug‘i mukammal ta’mirlanganidan so‘ng undan sanoat miqyosidagi gaz oqimi olindi.Chiqarilayotgan gazni respublika aholisiga yetkazib berish uchun 31 iyul kuni quduq gaz uzatish tizimiga ulanadi.Barcha ishlar sanitariya-epidemiologiya va ekologiya talablariga muvofiq tarzda bajarilmoqda.Epsilon Matbuot xizmati
https://kun.uz/uz/news/2022/07/30/jamgarma-mablaglari-talon-toroj-qilinmagan-avtomobil-yollari-qomitasi,2022-12-01 20:28:06.724129,"Avtomobil yo‘llari qo‘mitasi ommaviy axborot vositalari va ijtimoiy tarmoqlarda Moliya vazirligining Avtomobil yo‘llarini rivojlantirish maqsadli jamg‘armasi rahbarining axboroti bo‘yicha yoritilgan materiallar yuzasidan bayonot berdi. Qo‘mita bayonotiga ko‘ra, 2021-2022 yillarda yo‘l xo‘jaligi loyihalarida amalga oshirilgan qurish-ta’mirlash ishlarini o‘rganishlari natijasiga ko‘ra 45 ta holatda 34 trln 575 mlrd so‘mlik mablag‘lar samarasiz va noqonuniy sarflangan deb qayd etilganligi haqiqatga to‘g‘ri kelmaydi. “Ushbu materiallarda yo‘l ishlarini amalga oshirish uchun 2021 yil va 2022 yilning I yarim yilligida Jamg‘arma tomonidan jami 13,3 trln so‘m ajratilganligi bayon etilgan bo‘lsada, 34,5 trln so‘mlik mablag‘lar samarasiz va noqonuniy sarflangan deb ko‘rsatilishi mantiqan noto‘g‘ri. Qo‘mitaning matbuot xizmati tomonidan olib borilgan tushuntirishlardan so‘ng ayrim saytlardagi ma’lumotlarga o‘zgartirishlar kiritilib, ""34,5 trln so‘m"" jumlasi ""34,5 mlrd so‘m"" jumlasiga o‘zgartirildi”, deyiladi bayonotda. Qayd etilishicha, ushbu 34,5 mlrd so‘m miqdoridagi mablag‘larning samarasiz ishlatilishi to‘g‘risidagi ma’lumotlarga aniqlik kiritilib, Moliya vazirligi huzuridagi Davlat moliyaviy nazorati inspeksiyasidan ma’lumotlar olingan. Taqdim etilgan ma’lumotlarga ko‘ra, 34,5 mlrd so‘mdan 12,1 mlrd so‘m (36 foiz) qismi respublika yo‘l xo‘jaligi tizimiga taalluqli bo‘lmagan korxonalar va obektlarga tegishlidir. Qolgan 22,4 mlrd so‘m mablag‘ning 15,8 mlrd so‘m (71 foiz) qismi o‘z tasdig‘ini topmadi. Qolgan 6,6 mlrd so‘m miqdoridagi yo‘l ishlarini bajarish bilan bog‘liq aniqlangan kamchiliklar tekshiruv jarayonida to‘liq bartaraf etilgan hamda tegishli dalolatnomalar bilan rasmiylashtirilgan. “Shuni alohida ta’kidlash lozimki, aniqlangan kamchiliklar orasida Jamg‘arma mablag‘larini talon-taroj qilish holatlari aniqlanmagan. Avtomobil yo‘llari qo‘mitasi so‘z erkinligi bo‘yicha Konstitutsiyaviy huquqlarni hurmat qilgan holda barcha ommaviy axborot vositalari, blogerlar va fuqarolar uchun ochiqligini hamda sohaga oid barcha savollarga javob berishga tayyorligini yana bir bor ma’lum qiladi”, deyiladi Avtomobil yo‘llari qo‘mitasi bayonotida. Eslatib o‘tamiz, avvalroq Qonunchilik palatasi va Senat mudofaa va xavfsizlik masalalari qo‘mitalari qo‘shma majlisida Avtomobil yo‘llarini rivojlantirish maqsadli jamg‘armasi rahbarining sohani rivojlantirish uchun ajratilgan mablag‘lar sarflanishi holati to‘g‘risidagi axboroti muhokama qilingandi. "
https://kun.uz/uz/news/2022/07/30/samarqandda-yarim-yil-davomida-aliment-undirishni-ijro-etish-ortidan-mib-3782-ta-oilani-yarashtirdi,2022-12-01 20:28:08.268260,"Unda Majburiy ijro byurosi Samarqand viloyat boshqarmasi boshlig‘i Mehroj Nasrullayev byuroning viloyat bo‘limi qilgan ishlar to‘g‘risida hisobot berib, matbuot anjumanini onlayn kuzatayotgan fuqarolar hamda jurnalistlarning ayrim savollariga javob berdi.Qayd etilishicha, viloyatdagi MIB bo‘limlari tomonidan 2022 yilning 6 oyi mobaynida 3,5 trillion so‘mlik 327 ming 714 ta ijro hujjatlari yuzasidan ijro tadbirlari amalga oshirilgan.Aliment to‘lovchi qarzdorlardan olti oy mobaynida 59,5 milliard so‘mdan ortiq aliment mablag‘lari undirib berilishi ta’minlangan. Aliment qarzdorligi bo‘yicha to‘lovlarni maxsus fonddan to‘lab berish masalasida berilgan savolga boshqarma boshlig‘i batafsil javob berdi.M.Nasrullayevning aytishicha, prezident topshirig‘iga ko‘ra, allaqachon muddati o‘tgan aliment qarzdorliklarini yopish uchun 50 milliard so‘mlik fond shakllantirib bo‘lingan. Faqat, ayni vaqtda ushbu fonddan tasarruf etilgan mablag‘larning qaytarilishi masalasiga oydinlik kiritish ustida ish olib borilmoqda.Bugungi kunda MIB viloyat boshqarmasi organlari ish yurituvidagi aliment va moddiy ta’minot undirish bilan bog‘liq ijro hujjatlari bo‘yicha jami 35 ming 256 nafar aliment to‘lovchi qarzdorlar mavjud.Joriy yilning 6 oyida ushbu toifadagi ijro hujjatlari bo‘yicha amalga oshirilgan majburiy ijro tadbirlari natijasida aliment to‘lovchi qarzdorlardan jami 59,5 mlrd so‘mdan ortiq aliment pullari undirib berilishi ta’minlangan.Bunday ijro ishlari bo‘yicha mahalla fuqarolar yig‘inlari va boshqa mutasaddi idoralar bilan hamkorlikda qarzdor va undiruvchilar o‘rtasida olib borilgan profilaktik suhbatlar va chora-tadbirlar natijasida o‘tgan davrda 3782 ta oila yarashtirilib, ularning tiklanishiga erishilgan.Aliment undirish bilan bog‘liq ijro ishlari bo‘yicha ishsiz, yordamga muhtoj, og‘ir ahvolga tushib qolgan aliment to‘lovchi qarzdorlarning manzilli ro‘yxati shakllantirilib, mutasaddi idoralar bilan hamkorlikda ularning bandligini ta’minlash yuzasidan olib borilgan chora-tadbirlar natijasida ushbu toifaga kiruvchi 1212 nafar ishsiz aliment to‘lovchilar ishga joylashtirilib, doimiy bandligi ta’minlangan va aliment undiruvlari ularning ish haqlarining ma’lum miqdoriga qaratildi.Shuningdek, ushbu davrda aliment qarzdorligini to‘lashdan muntazam ravishda qasddan bo‘yin tovlab kelayotgan 77 nafar qarzdorlar jinoiy javobgarlikka tortilgan.Kun.uz muxbirining noqonuniy qurilishlarni buzish borasidagi ijro hujjatlarini amalga oshirishdagi qiyinchiliklar, bu borada alohida bir tizim yaratilishi kerakligi borasidagi savoli yuzasidan boshqarma boshlig‘i o‘z fikrlarini bayon etdi.Chunonchi, boshqarma boshlig‘i chindan ham bu borada chiqarilayotgan sud qarorlarining ijrosida borasida juda katta muammo borligini ta’kidlab o‘tib, muammoni tizimli hal qilish, zaruriyat tug‘ilsa qonunchilik hujjatlariga o‘zgartirish kiritish borasida takliflar ishlab chiqilayotganini aytib o‘tdi.Yarim yil davomida qarz va zararlarni undirish xususida kelib tushgan 2060 ta murojaatlarning 967 tasi qanoatlantirilib, 687 nafar fuqarolarning huquqi tiklangan, 1079 tasi bo‘yicha huquqiy tushuntirish berilgan. Bu toifa murojaatlarni ko‘rib chiqish davomida fuqarolarga 12,2 mlrd so‘m zarar va qarzdorliklar undirib berilgan.Matbuot anjumani yakunida boshqarma boshlig‘i ommaviy axborot vositalari va soha faoliyatini xolisona yoritish va hamkorlik uchun tashakkur bildirib, qonunchilikda belgilangan normalarni aholi o‘rtasida targ‘ib qilishda kelgusida ham birgalikda ishlash zaruriyati borligini qayd etdi.Shuhrat Shokirjonov, Kun.uz jurnalisti.Tasvirchi va montaj ustasi: Jahongir Aliboyev"
https://kun.uz/uz/news/2022/07/30/kuch-quvvat-bersa-80-yoshgacha-damas-minmoqchiman-fargonalik-65-yoshli-haydovchi-ayol,2022-12-01 20:28:09.693407,"Uning o‘g‘li ham xuddi shu yo‘nalishda Damas haydagan. O‘tgan yili koronavirus pandemiyasi davrida Mehrixon opa o‘g‘lidan ayrildi. Yakka-yu yolg‘iz o‘g‘lidan judo bo‘lgan ayol o‘zini qo‘lga olib, sevimli kasbini davom ettirib kelmoqda.“Adashmasam, mashina haydashni 22 yoshimda o‘rganganman. Selxoztexnikumning mexanika fakultetini tamomlaganman. Oilada 4 o‘g‘il, 4 qiz edik. Ota-onam dalada ishlagan. Niyatga ham bog‘liq ekan. Yoshligimdan mashina sotib olish orzusi tinchlik bermagan. O‘qish paytimizda traktor haydashni o‘rgatishgan edi.Avvaliga Moskvich, keyin esa Jiguli oldik. Yo‘lga chiqqanimga 10 yildan oshdi. Pensiyaga chiqiboq Damas haydashga tushdim. Haydovchilik ortidan ro‘zg‘or tebratyapmiz. Bir o‘g‘il, ikki qizim bor edi. O‘g‘lim o‘tgan yili 2 avgust kuni olamdan o‘tdi.Ayol kishi uchun yo‘nalishli taksida ishlash qiyin bo‘lishi mumkin. Lekin bekorchi bo‘lib ko‘chada gap sotib yurishni yomon ko‘raman. Har kuni tushlikkacha bo‘lsayam ishga chiqishga harakat qilaman. Harna oilaga yordam bo‘lsin deb ishlayman-da. Tongda ishga chiqib, soat 12:00-13:00larda uyga kirib ketaman. Topishim yomon emas.Har kim ham imkon topib izlanib ishlashi kerak deb o‘ylayman. Uyda o‘tiraversangiz kim ham sizga g‘amxo‘rlik qilardi? Avvallari 2 ta Damas’imiz bor edi. O‘g‘lim Lacetti haydagisi kelib Lacetti oldik.Odamlar taksichilik qilib mashina olib bo‘lmaydi deyishadi. Biz haydovchilik ortidan 2 yil pul jamg‘arib mana Lacetti oldik-ku.Yangiqo‘rg‘on – Yangibozor yo‘nalishi 18 km chiqadi. Uyda kelinim bor. Uy ishlarini kelinim va qizim qiladi ko‘proq. Bir kunda kassaga kamida 150 ming so‘m qo‘yaman. Undan kam va ko‘p ham bo‘lishi mumkin. Hammasi harakatingizga bog‘liq.Yo‘nalishdagi Damas haydovchilarining hammasi hurmat qilishadi. Ko‘p holatlarda o‘z navbatlarini berishib yo‘lga kuzatib qo‘yishadi.O‘g‘lim 1982 yil tug‘ilgan edi. U bilan faxrlanardim. Koronavirus o‘g‘limni ham chetlab o‘tmadi. Jigarbandim 2 kun shifoxonada yotib joni uzildi. Beparvo bo‘libman, oddiy tomoq og‘riq deb o‘ylab kasallikni o‘tkazib yuborgan ekanmiz. Yakka-yu yolg‘iz o‘g‘limni yo‘qotib qo‘ydim.Hech kimning boshiga farzand dog‘ini solmasin ekan. Ayniqsa, o‘g‘lingiz yagona bo‘lsa. O‘g‘limdan ikki qiz qoldi. Kattasi Madaniyat institutida o‘qirdi. Uni turmushga uzatdik. Kichigi esa 11-sinfni tamomladi. Qizlarimning farzandini ham qo‘shib hisoblaganda jami 8 nafar nabiram bor.Xo‘jayinim pensiyada. Boshida o‘g‘lim Damas haydashimga qarshilik qilgan. Xo‘jayinim esa tushungan. Uyda o‘tira olmayman. Ko‘chadagi jo‘shqin hayotga o‘rganib qolganman. O‘g‘lim o‘tgandan keyin uyda bazo‘r 3 oy o‘tirdim. Keyin esa o‘zimni chalg‘itish uchun ko‘chaga chiqib ketdim.O‘g‘lim o‘tgandan keyin barcha og‘irliklar zimmamizga tushdi. Ishlash kerak, qizlarni chiqarish kerak. O‘zi yoshlikdan mashina haydashga qiziqqanman. Rahmatli ukam mashina haydashni o‘rgatgan edi. Undan keyin o‘g‘lim o‘rgatdi.Yo‘lovchilar ko‘rib havas qilishganini aytishadi. Hech kim yomon gapirmaydi. Shu paytgacha mijozlar bilan sen-menga borganim yo‘q. Puli qolmagan yo‘lovchilardan pul olmayman. Kuch-quvvat bersa 80 yoshgacha Damas minmoqchiman”, – deydi  Mehrixon Halimova.Sarvar Ziyayev, Kun.uz muxbiri.
Montaj ustasi – Abdusalim Abduvohidov."
https://kun.uz/uz/news/2022/07/30/magistral-gaz-quvurlari-bilan-bino-inshootlar-orasida-qancha-masofa-bolishi-kerak,2022-12-01 20:28:11.407719,"Xo‘sh, aslida tabiiy gaz aholiga va iste’molchilarga qanday yetkazib beriladi? Magistral gaz quvurlari atrofida mavjud muhofaza maydonlari haqida tasavvurga egamizmi? Magistral gaz quvurlari bilan qurilmalar orasida qancha masofa bo‘lishi kerak? Magistral gaz quvurlari aholi xonadonlariga yaqin joyda bo‘lsa, mavjud xavf haqida nimalarni bilishimiz joiz?Toshkent magistral gaz quvurlari boshqarmasi tasarrufida:Toshkent magistral gaz quvurlari boshqarmasi tomonidan tabiiy gazni o‘lchov O‘zellari orqali “O‘ztransgaz” AJ tasarrufidagi qo‘shni Farg‘ona MGQB, Toshkent viloyatiga hamda Toshkent shahri iste’molchilariga yetkazib beriladi, dedi Toshkent magistral gaz quvurlari boshqarmasi Gaz tarmoqlarini Ekspluatatsiya xizmati mutaxassisi S.B.Jovliyev. Bu quvurlar atrofida quvur hajmidan kelib chiqqan holda eng kam xavfsiz masofa va muhofaza mintaqalari belgilangan. Bunday maydonlarda bino-inshoot qurish yoki qishloq xo‘jalik ekinlari ekib foydalanish xavflidir. “O‘ztransgaz”AJ, Toshkent magistral gaz quvurlari boshqarmasi tizimidagi mas’ul bo‘limlar mutaxassislari tomonidan muhofaza mintaqalarida joylashgan qurilmalarni xavfsiz joylarga ko‘chirish, quvurlar atrofidagi mavjud xavf to‘g‘risida muntazam tarzda tushuntirish va targ‘ibot ishlari olib borilmoqda. Natijalar bor. Lekin hali bu boradagi ishlar to‘liq hal etilmagan joylar ham yo‘q emas.Ekspluatatsiyaning normal sharoitini ta’minlash va quvurlar buzilishiga (ularning har qanday o‘tkazilishidan qat’i nazar) yo‘l qo‘ymaslik uchun «Magistral gaz quvurlarni himoya Qoidasi»ga va O‘zbekiston Respublikasi «Yer kodeksi»ning 69-moddasiga asosan, muhofaza mintaqasi o‘rnatilgan:Magistral gaz quvurlari yotqizilgan hududda joy mavzelari, aholi punktlari, sanoat va qishloq xo‘jalik korxonalari, imoratlar (turar joy va noturar joy binolar) qurilishi O‘zbekiston Respublikasi Davlat arxitektura va qurilish qo‘mitasi tomonidan taqiqlangan.Toshkent va Sirdaryo viloyatlari hududidan o‘tgan magistral gaz quvurlarining muhofaza mintaqalari, O‘zbekiston Respublikasi Davlat Arxitektura va Qurilish Qo‘mitasi tomonidan 1997 yil 2 mayda tasdiqlangan “Qurilish Me’yorlari va Qoidalari” (QMQ 02.05.06-97)ning 4-jadvali 1-bandiga asosan quvur diametriga qarab, quvur o‘qidan har ikki tomonga 100 metrdan – 350 metrgachani tashkil etadi.  Magistral gaz quvurlarni himoya mintaqasi Qoidalari buzilishiga aybdor bo‘lgan mansabdor shaxslar va fuqarolar, O‘zbekiston Respublikasi «Ma’muriy javobgarlik to‘g‘risida»gi Kodeksining «Magistral quvurlar himoyasi qoidalarini buzish» haqidagi 150-moddasiga asosan, javobgarlikka tortiladilar.Toshkent magistral gaz quvurlari boshqarmasi tomonidan xizmat ko‘rsatiladigan magistral gaz quvurlarining muhofaza mintaqalarida joylashgan bino va inshootlar favqulodda holat sodir bo‘lishi ehtimoli bo‘lgan xavfli hududda turibdi. Jumladan, Toshkent magistral gaz quvurlari boshqarmasi tasarrufidagi magistral gaz quvurlari va uning tarmoqlarining muhofaza mintaqalarida bugungi kunda jami 367 ta turar va noturar bino inshootlar mavjud.Ta’kidlash kerakki, Toshkent magistral gaz quvurlari boshqarmasining mas’ul xodimlari tomonidan bu qurilmalarning egalari mavjud xavf va qurilmalarni xavfsiz joyga ko‘chirish to‘g‘risida har chorakda og‘zaki va yozma ogohlantiriladi, Ularning ijrosi ta’minlanmagan taqdirda sudlarga da’vo arizalari kiritiladi.2022 yilning o‘tgan davrida birgina Qibray tumanidagi magistral gaz quvurlarining muhofaza mintaqalarida mavjud qurilmalar yuzasidan Fuqarolik ishlari bo‘yicha Chirchiq tumanlararo sudiga 26 ta da’vo arizasi kiritildi. Arizalar ko‘rib chiqilgan va qurilmalarni xavfsiz joyga ko‘chirish bo‘yicha sud hal qiluv qarorlari ham chiqarilgan. Lekin ularning ijrosi sustligicha qolmoqda. Ijrosi paysalga solingani bilan mavjud xavf kamayib qolmaydi.Sobiq ko‘chmas mulkka nisbatan huquqni e’tirof etish ishlarini tashkil etish bo‘yicha Qibray tumani komissiyasi mansabdor shaxslari va boshqalarga nisbatan JKning 205-moddasi 1-qismi, 228-moddasi 2-qismi “a” bandi va 228-moddasi 3-qismi bilan jinoyat ishi qo‘zg‘atilgan.Buni to‘g‘ri tushunish va belgilangan me’yorlarga rioya qilish har birimizning burchimizdir.Qachonki, biror joyda gaz sizib chiqib, kimdir moddiy zarar yoki insoniy talafotga yo‘liqqanda aybdorni qidirgandan – xatarning oldini olgan yaxshiroq. Magistral gaz quvurlarining atrofida o‘ta ehtiyotkorlik zarurligi, belgilangan maydonlarga daxl qilmaslik esa har birimiz uchun shart ekanligini unutmaslik zarur.Reklama huquqi asosida"
https://kun.uz/uz/news/2022/07/29/navoiyda-ayol-ukoldan-keyin-vafot-etdi-ish-bosdi-bosdi-qilib-yuborilgan,2022-12-01 20:28:12.866913,"37 yoshli Dilafro‘z Toirova Navbahor tumanidagi 1-umumta’lim maktabida rus tili fani o‘qituvchisi bo‘lib ishlab kelgan. Turmush o‘rtog‘i Husan Toirov esa chorvachilik bilan shug‘ullangan. Ular tumanning Burqut mahallasida istiqomat qilishgan. Shu yil fevral oyi oxirida oila boshiga og‘ir sinov tushdi: shifokor qabuliga shifo istab borgan ro‘zg‘or bekasining uyga sovuq jasadi qaytdi.Shu yil 23 fevral kuni maktabdan qaytgan Dilafro‘z Toirova turmush o‘rtog‘iga biroz boshi og‘riyotganini aytadi. Eri qo‘shni mahalladagi “Yangi yo‘l” oilaviy shifokorlik punktining umumiy amaliyot shifokori Ramazon Obloqulovga qo‘ng‘iroq qilib, turmush o‘rtog‘ini tekshirib qo‘yishni so‘raydi.Taassuflar bo‘lsinkim, dardiga shifo istab shifokor qabuliga borgan Dilafro‘z Toirova qilingan “ukol”dan so‘ng o‘sha lahzadayoq yorug‘ olamni tark etadi. Voqea joyiga tez tibbiy yordam guruhi, ichki ishlar bo‘limi xodimlari chaqiriladi. Ammo tuman ichki ishlar bo‘limi ham, prokuraturasi ham marhumaning ota-onasidan shifokorga da’vosi yo‘qligi to‘g‘risida tilxat yozdirib olish bilangina kifoyalanishgan, xolos.“O‘sha kuni turmush o‘rtog‘imni shifokorga jo‘natganimdan keyin o‘zim mollarga qarash uchun ketdim. Taxminan 1 soatdan keyin stomatolog shifokor Ilhom Eshmurodov kelib, turmush o‘rtog‘im vafot etganini aytdi. Avvaliga bu gapga ishonmadim. Shifoxonaga bordim. Qarasam, turmush o‘rtog‘im rostdan o‘lib yotibdi. Uni ko‘rib shok holatiga tushib qoldim.O‘sha yerda turgan hudud profilaktika inspektori menga xotinimning ota-onasini chaqirishimni aytdi. Chaqirdim. So‘ngra tuman IIB boshlig‘i keldi. Soat 20:00lar atrofida turmush o‘rtog‘imning ota-onasi yetib kelishdi. IIB xodimlari ulardan tilxat yozdirib oldi.Ikki nafar farzandim bor. Ular har kuni onasini so‘raydi. O‘sha lahzalarda qiynalib ketar ekan odam. Bir inson o‘lib ketyapti-yu, nima bo‘lganini hech kim bilmaydi. Ko‘plab joylarga murojaat qildim, biror natijaga erishmadim. Xotinim qanday sabab bilan vafot etganini bilishni xohlayman. Chunki u menga turmushga chiqqanidan buyon biror marta kasal bo‘lib, shifoxonaga yotmagan. Faqatgina farzandlarimni dunyoga keltirayotganida shifoxonaga borgan xolos”, – deydi Husan Toirov.Lutfiya Toirovaning aytishicha, kelinining bu tarzda vafot etganidan hattoki tuman tibbiyot birlashmasi rahbariyati xabar ham topmagan:“Kelinim vafot etgach, bir haftadan keyin tuman tibbiyot birlashmasiga borib, bosh shifokorga holatni aytdim. Ularning bu voqeadan xabari yo‘q ekan. Nega tuman tibbiyot birlashmasi rahbarining xabari bo‘lmaydi, tuman prokurorining xabari bo‘lmaydi?!Insonning qadri shunchalik yo‘qligini tasavvur qilolmayman. Bu mol yoki qo‘y emas-ku, o‘ldirib chiqarib ko‘mib qo‘yadigan. Ukamning, ikki nafar farzandining hayotiga achinaman. O‘zim ham bir necha yildan beri tibbiyot sohasida ishlab kelyapman. Lekin bunday holatni birinchi bor ko‘rishim”.“Yangi yo‘l” oilaviy shifokorlik punktining umumiy amaliyot shifokori Ramazon Obloqulovga ko‘ra, bemor o‘sha kuni og‘ir ahvolda, devorga suyangan holda kelgan. 46 yillik shifokor o‘sha holatda shoshib qolgani va bilim darajasi yetmaganini ta’kidlamoqda.“Ish vaqtim tugagan edi, turmush o‘rtog‘i iltimos qilgani uchun kutib turdik. Bemor rangi ko‘kargan holda, juda og‘ir ahvolda keldi, nafas olishi og‘ir edi. Unga shifoxonaga yotishni tavsiya qildik. Bemor ko‘nmadi. O‘zimning dorim bor, piratsetamni o‘tkazing, dedi. Qon bosimini o‘lchadik va dorini o‘tkazdik. Ushbu dori foyda qilmasligini bilgandik. Ammo iltimos qilgani uchun o‘tkazdik. “Ukol” o‘tib bo‘lmasidan bemor vafot etdi.Tez tibbiy yordam va hudud profilaktika inspektorini chaqirdik. Tuman IIB boshlig‘i ham keldi. Marhumaning yaqinlariga sud-tibbiy ekspertiza o‘tkazish tavsiya qilindi. Ammo turmush o‘rtog‘i va ota-onasi bunga ko‘nmadi.Oradan ikki oy o‘tib, qaynopasi murojaat qilgach, tuman prokuraturasi tekshirish o‘tkazdi. Viloyat sog‘liqni saqlash boshqarmasi o‘lim sababini o‘rganib, xulosa berdi. Yetarli tibbiy yordam ko‘rsata olmaganimiz uchun menga intizomiy jazo qo‘llanildi.Bo‘lgan ish bo‘ldi, yaqinlaridan kechirim so‘radim. To‘g‘ri, o‘sha kuni bilim darajam yetmay qoldi, 46 yillik faoliyatimda bunday holat bo‘lmagan edi, shoshib qoldim. Endi yana o‘z ustimda ishlayman”, – deydi shifokor Ramazon Obloqulov.Husan Toirov turmush o‘rtog‘i vafot etgach sud-tibbiy ekspertiza o‘tkazilmagani, aybdorlarga jazo berilmaganidan norozi.Holat yuzasidan tergovga qadar tekshiruv olib borgan Navbahor tumani prokuraturasi Jinoyat-protsessual kodeksining 83-moddasi 2-bandiga asosan jinoyat ishi qo‘zg‘atishni rad etgan.Prokuratura xatida ta’kidlanishicha, Navoiy viloyati Sog‘liqni saqlash boshqarmasining xulosasiga ko‘ra, bemorning o‘limiga “dori moddasidan allergik reaksiyaning yashin tezligida kechishi, o‘pka arteriyasi tromboemboliyasi, dekompensatsiyalashgan anafilaktik shok natijasida o‘tkir nafas, yurak qon tomir yetishmovchiligi” sabab bo‘lgan.E’tiborlisi, SSBning bu xulosasi oradan 3 oy vaqt o‘tib, 2022 yilning 21 may kuni yozilgan. Bu esa xulosa qanday asoslarga tayanib yozildi, degan savollarni yuzaga chiqaradi.Kun.uz izoh olish maqsadida bir necha bor Navbahor tumani prokuraturasi bilan bog‘landi. Ammo prokuratura holat yuzasidan izoh berishni istamadi.Husan Toirov turmush o‘rtog‘ining vafoti sababini bilishga haqli. Buning uchun marhumaning qabri ochilib (eksgumatsiya), sud-tibbiy ekspertizasi o‘tkazilishi kerak bo‘ladi. Ammo oradan qariyb 5 oy vaqt o‘tgan. Qolaversa, Dilafro‘z Toirovaning ota-onasi eksgumatsiyaga rozi emas.Aslida, tegishli ekspertiza o‘sha vaqtda o‘tkazilganida turli shubhalarga o‘rin qolmas edi. Demak, holat chuqur o‘rganib ko‘rilib, nafaqat shifokorning, balki ishni shunchaki yopib yuborilishiga yo‘l qo‘yib bergan huquqni muhofaza qiluvchi organlar xodimlarining xatti-harakatiga ham huquqiy baho berilishi kerak.Ruslan Saburov,
Kun.uz muxbiri
Montaj ustasi – Jahongir Aliboyev"
https://kun.uz/uz/news/2022/07/29/jizzaxda-sodir-bolgan-ythda-damas-haydovchisi-halok-boldi,2022-12-01 20:28:14.299921,"Jizzax viloyati IIB axborot xizmatining xabar berishicha, 2022 yil 21 iyul kuni soat 15:20 larda A-376 Qo‘qon-Jizzax avtomobil yo‘lining Zarbdor tumanidan o‘tgan 277-kilometrida odam o‘limi bilan bog‘liq yo‘l-transport hodisasi sodir bo‘lgan.Zarbdor tumani Oybek mahallasida yashovchi shaxs Damas mashinasi bilan Jizzax-Zarbdor yo‘nalishida harakatlanayotib, o‘zidan oldinda ketayotgan Sharof Rashidov tumanida yashovchi shaxs boshqaruvida bo‘lgan Matiz mashinasining orqa qismidan borib urilgan.Hodisa oqibatida Damas haydovchisi og‘ir tan jarohatlari olib, tuman tibbiyot birlashmasida vafot etgan.Qayd etilishicha, hodisa yuzasidan Zarbdor tumani IIB tomonidan jinoyat ishi qo‘zg‘atilgan.Avvalroq, Jizzaxda Nexia mashinasi boshqaruvni yo‘qotib, yo‘l chetidagi beton to‘siqqa urilgan. Oqibatda, haydovchining otasi vafot etgandi."
https://kun.uz/uz/news/2022/07/29/hokim-bolib-chiqargan-qarorini-prokuror-bolib-bekor-qildi-natija-yuzlab-odamlar-sarson,2022-12-01 20:28:15.747968,"Samarqandda bir mas’ulning qarori bilan boshlangan qurilish u boshqa lavozimga o‘tganidan keyin chiqargan yangi qarori bilan to‘xtatib qo‘yildi. Natijada uch yuzdan ortiq fuqaroning yangi uyi foydalanishga topshirilmayapti.Bu haqda Kun.uz'ga murojaat qilganlar ularni hech kim eshitmayotgani, shartnoma shartlari esa muttasil buzib kelinayotganidan norozi.“Kapital Qurilish Direksiyasi” davlat korxonasi 2020 yilda Samarqand shahri Qorasuv massividagi beshta ko‘p qavatli uy, jami 364 ta xonadon qurilishini zimmasiga oladi. Uylar subsidiya asosida qurilayotgani va eng asosiysi, qurilish qilayotgan kompaniya davlat korxonasi ekanini inobatga olgan fuqarolar tez orada sifatli uylarga ko‘chib kirishiga ishonadi. “DK”ga urg‘u berayotganimiz sababi, odatda bunday loyihalarni biror xususiy korxona zimmasiga olsa-yu, oyog‘ini osmondan qilsa, bu tashkilotni ko‘chadagi daydi it ham bir qopib olgisi keladi.Xullas, bizga murojaat qilganlarning aksariyati “Kapital Qurilish Direksiyasi”ning aynan davlat korxonasi ekaniga ko‘proq e’tibor berishganini yashirmadi.To‘lov qilingan pullar oson topilmagan, uydan esa darak yo‘qOqdaryolik Nigora Mirzayeva uch nafar o‘g‘li Rossiyada ishlayotganini aytadi. U qishloqda uy qurishga sharoit bo‘lmagani uchun Qorasuv massivida qurilishi boshlangan ushbu uylarga ariza topshirgan. Ayol katta o‘g‘lini uylantirib, yoshlarni aynan shu uyga olib kelmoqchi bo‘lgan.Qurilish kechikyapti, boshidan to‘langan 143 million so‘mni qaytarib olishning ham imkoni yo‘q, chunki inflatsiya hisobiga endi u boshqa uyga to‘lov qilgan taqdirda ham yutqazadi.Iskandar Salimov ham kuyib qolganlardan. U “Kapital Qurilish Direksiyasi” mas’ullari bilan bir necha marta telefon orqali bog‘lanib, uchrashib ham biror natijaga erishib bo‘lmayotganini aytdi. Samarqand shahar hokimligi qurilish bo‘limidagilardan ham tayinli javob ololmayapti.“200 million so‘m to‘lov qilganman. Ochig‘i, bu pulni oson topmaganman, eshshakday ishlab, o‘risning mehnatini qilganman. Ana quriladi, mana quriladi bilan ham olti oy o‘tib ketdi. Har safar shu yolg‘onni eshitamiz. Holatdan viloyat, shahar hokimligi, prokuratura to‘liq xabardor, lekin ishda siljish bo‘lmayapti”, – deydi Salimov.Darvoqe, ushbu massivdagi uylar subsidiya asosida, kam ta’minlangan oilalarga mo‘ljallab qurilayotgani uchun ham boshqa uylardan ko‘ra arzonroq narxda hisoblangan. Biz bilan suhbatlashganlarning aksariyati uylarning imtiyoziga ishongan holda ariza topshirganini aytmoqda.O‘ziga o‘zi protest kiritgan prokuror“Kapital Qurilish Direksiyasi” DK rahbari Botir Normurodov biz bilan o‘z kabinetida suhbatlashishini ma’lum qildi. Biz Normurodov bilan uchrashganimizdan so‘ng, bevosita kamera qarshisida gapirmasligi, biroq qurilish kechikishiga sabab bo‘lgan omillarni aytib berishini bildirdi.Normurodovga ko‘ra, xaridorlar bilan qilingan shartnomada uylarni 2021 yilning 31 dekabriga qadar topshirish ko‘zda tutilgan. Biroq bu muddat cho‘zilib ketgan, shartnomada esa qurilish uch oydan kechikkan taqdirda u ikkinchi tomonga penya to‘lab berishi belgilab qo‘yilgan.Ushbu uylarning qurilishiga asos bo‘lgan hujjat Samarqand shahar hokimining 2020 yil 24 martdagi 140-Q sonli qarori hisoblanadi. Botir Normurodovning aytishicha, Samarqand shahar prokurori 2022 yilning 3 mart kuni shahar hokimining qarorini haqiqiy emas, deb topishni so‘rab protest keltiradi.Shahar prokurorining protestida aytilishicha, bu yer shahar hokimligi qoshida xo‘jalik hisobida faoliyat olib borayotgan “Kapital Qurilish Direksiyasi” DKga hokimning qarori bilan ajratilishi belgilangan qoidalarga zid bo‘lgan, yer auksion orqali o‘ynalishi kerak bo‘lgan.2022 yilning 10 iyun kuni Samarqand tumanlararo ma’muriy sudi shahar prokurorining protestini qanoatlantirgan. Uylar qurilishiga asos bo‘lgan shahar hokimining 2020 yil 24 martdagi qarori haqiqiy emas, deb topilgan.Holatning ajoyibligi shundaki, qarorga protest kiritgan shahar prokurori Boburmirzo Obloqulov 2020 yilda Samarqand shahri hokimi edi. Ya’ni qurilish uchun qarorni shaxsan o‘zi qabul qilgan. Boshqa lavozim – shaharga prokuror bo‘lib o‘tganidan keyin esa o‘z qarorini bekor qilishni so‘ragan. Sud bu so‘rovni qanoatlantirgan.Vaholanki, hokimlikka qarashli “Kapital Qurilish Direksiyasi” DK beshta ko‘p qavatli uylar qurilishini boshlab bo‘lgan, ayrimlari ikki qavat ko‘tarilgan, ayrimlarining fundamenti quyilgan va turli jarayonda. Bu qanchadir mablag‘ sarflanib bo‘ldi, degani.Ikkinchi masala shundaki, 364 ta oila pul to‘lab qo‘ygan va ko‘z tikib turibdi.Insof bilan aytganda, 2020 yildagi noo‘rin qaror va sarf qilingan xarajatlar uchun shaharning o‘sha paytdagi hokimi, hujjatga imzo qo‘ygan odam javob berishi kerak. Ya’ni hokim sifatidagi o‘z qarorini shahar prokurori sifatida bekor qildirgan Boburmirzo Obloqulov. Va uning o‘sha paytdagi jamoasi, loyihaga bosh qo‘shgan qurilish kompleksi ham bu ishga bevosita javobgar.Va’da qilgan vaqtida telefonini ko‘tarmaydigan, majlisga kirib ketadigan hokim o‘rinbosariBu murojaat bo‘yicha dastlab Samarqand shahar hokimining qurilish bo‘yicha o‘rinbosari Rustam Olimov bilan 21 iyul kuni telefon orqali suhbatlashdik. U bandligi va o‘sha kuni kechqurun bizga vaqt ajratishini ma’lum qildi. Biroq u aytgan muddatda qilingan qo‘ng‘iroqlarimizga javob bermadi.23 iyul kuni qurilayotgan uylar oldida izoh olish maqsadida yana Olimov bilan telefon orqali bog‘landik. U soat 12.00 da kabinetda bo‘lishini ma’lum qildi. Belgilangan vaqtda Samarqand shahar hokimligida bo‘lib, Olimovdan intervyu olmoqchi bo‘ldik. Biroq yordamchisi u biroz avval majlisga kirib ketganini aytdi. Biz yordamchidan qancha muddatda hokim o‘rinbosari bilan bog‘lana olishimiz mumkinligi yoki shu mavzuga salohiyati yetadigan biror mutaxassisni bizga yuzlashtirishini so‘radik. Bu savolimizga ham tayinli javob bo‘lmadi. Natijada barcha jarayonlarda to‘g‘ridan to‘g‘ri ishtirok etgan shahar qurilish kompleksining holatga munosabati noma’lum bo‘lib qolmoqda.Bu hali xulosa emas“Kapital Qurilish Direksiyasi” davlat korxonasi rahbari Botir Normurodov bilan yana bog‘lanib vaziyatni so‘raganimizda, u muammoga shahar hokimi e’tibor qaratayotgani, ijobiy yechim bo‘lib qolishiga umid bildirdi.Biroq masala shunchalik chalkashtirib yuborilganki, ijobiy yechim albatta qaysidir me’yor va qonunning buzilishi evaziga bo‘ladi. Chunki masala avval boshdan boshi berk ko‘chaga kirib bo‘lgan. Yer auksionsiz berilgan, qurilish boshlangan, fuqarolar to‘lov qilgan, sud qurilishga asos bo‘lgan qarorni bekor qilgan.Kun.uz holatni kuzatib boradi va mavzuga yana qaytadi.Isomiddin Po‘latov,
Kun.uz muxbiri.
Tasvirchi va montaj ustasi: Faxriddin Hotamov."
https://kun.uz/uz/news/2022/07/29/qashqadaryodagi-toyda-pichoqlangan-kuyovjora-shifoxonada-vafot-etdi,2022-12-01 20:28:17.189953,"Qashqadaryo viloyati IIB axborot xizmatining xabar berishicha, 2022 yil 24 iyul kuni Nishon tumanidagi “Kaptarli” MFYda yashovchi jiyanining nikoh to‘yiga kelgan Surxondaryo viloyatining Qiziriq tumanida yashovchi shaxs yarim tunda tort kesish tadbirida shu mahallada yashovchi, kuyovning jo‘rasi bilan janjallashib qolgan.Oqibatda, spirtli ichimlik ta’sirida bo‘lgan mehmon oshxonadan pichoq olib chiqib, kuyovjo‘raning chap ko‘krak qismiga sanchib, unga tan jarohati yetkazgan.Hozirda holat yuzasidan Nishon tuman prokuraturasi tomonidan jinoyat ishi qo‘zg‘atilib, dastlabki tergov harakatlari olib borilmoqda.Shifokorlarning ma’lum qilishicha, og‘ir tan jarohatlari olgan kuyovjo‘ra shifoxonada vafot etgan."
https://kun.uz/uz/news/2022/07/28/oqishga-kirishni-45-yil-orzu-qildim-64-yoshida-talaba-bolgan-ayol,2022-12-01 20:28:18.709680,"“Maktab davridan rosa o‘qishga hujjat topshirganman, lekin…”— 1958 yil Andijon viloyati Jalaquduq tumanida oddiy ishchi oilasida tug‘ilganman. Otam haydovchi, onam uy bekasi bo‘lgan. Otam o‘tib ketgan, onam hayot, 85 yoshni qoralab qo‘ygan. Oilada 9 farzandmiz, men to‘ng‘ich qizman. Yoshligimdan kitob o‘qishga, qo‘shiq aytishga qiziqardim. Onam xalq og‘zaki ijodini juda yaxshi biladigan, ko‘p kitob o‘qiydigan ayol bo‘lgan va bu menga ta’sir qilmay qolmagan.Maktab davridan fan olimpiadalariga qatnashib yuradigan bilimli qiz edim. Lekin negadir omadim chopmadimi, hech o‘qishga kirolmaganman. Nima bo‘lsa ham umidsizlikka tushmadim, 1978 yilda Asaka shahridagi maktabgacha tarbiya pedagogika bilim yurtiga kirdim. 1980 yil bu yerni imtiyozli diplom bilan tugatdim. Keyin qo‘shnimizga turmushga chiqdim. Juda yaxshi oila bo‘lgani uchun ancha-muncha armonlarim ham ortda qoldi.“Oilali bo‘lganimdan keyin turmush o‘rtog‘im o‘qishga ruxsat bermadi”— Hozir 3 nafar farzandimiz bor. Ularning hammasini uyli-joyli qilganmiz.Turmush davomida ota-onamni, turmush o‘rtog‘imni va qaynota-qaynonamning duosini oldim. Shu orada juda ko‘p joylarda, bog‘chalarda ishladim. Musiqa tarbiyachisi bo‘lib bog‘chada ishladim. 1983 yildan 2012 yilgacha musiqa tarbiyachisi va maktabda musiqa o‘qituvchisi bo‘lib ishladim. Shu paytlarda ham hech bo‘lmasa, sirtqi bo‘limga o‘qishga kirishni xohlaganman, biroq xo‘jayinim ko‘nmadi.Oliy ma’lumotli kadr bo‘lmagani uchun ishdan bo‘shatishgan— Turmush o‘rtog‘im o‘qishimga ruxsat bermadi, deb tushib qolmadim. O‘zim sevgan kasbni davom ettiraverdim. Ijod bilan shug‘ullanaverdim, 400tacha she’rlar, ssenariylar yozdim. Maktabgacha ta’lim, boshlang‘ich ta’lim o‘quvchilari uchun multfilm va ertaklarni she’riy tarzda yozib sahnalashtirdim.2021 yilda aprel oyigacha bir xususiy bog‘chada ishlayotgandim. O‘rnimga oliy ma’lumotli kadrni ishga olishdi. Shundan keyin xo‘jayinimdan o‘qishga topshirish uchun ruxsat so‘radim. Nasibam qo‘shilgan bo‘lsa kiraman, deb iltimos qilgandim, ular rozi bo‘ldi.“Eng yuqori ballarni olib, 2-o‘rinda o‘qishga qabul qilindim”— Hujjatlarimni Andijon davlat universiteti pedagogika institutiga topshirdim. Ijodiy imtihonda eng yuqori ballni oldim. Majburiy fanlar imtihonidan ham yaxshi topshirib, umumiy 142,4 ballni qo‘lga kiritib, 2-o‘rinda o‘qishga kirdim.Birinchi kursni ham a’lo baholarga bitirib oldim. Bu orada “Yoshlar murabbiysi” ko‘rik-tanlovining viloyat bosqichida 2-o‘rinni oldim. Nafaqaga chiqqanimdan keyin “Yorqishloq” MFYdan qaynonalar jamoatchilik kengashi raisi bo‘lib ishladim. Ajrashish yoqasida turganlarni yarashtirishga o‘z hissamni qo‘shayotganimdan xursandman.2022 yil 6 martda “Mo‘tabar ayol” ko‘krak nishoni bilan taqdirlandim. 2019 yilda “Mening qo‘shig‘im” nomli she’riy to‘plamim chiqqan bo‘lsa, hozir bog‘cha tarbiyachilari uchun “Bolam dedim, bolim dedim” qo‘llanmasi ustida ishlayapman.O‘qishga hujjat topshirishga oilasi qarshilik qilgani haqida— O‘qishga topshirishimga avvaliga oilam qarshilik qildi. Shu yoshga yetganda o‘qishni nima qilasiz deyishdi. Hadis-u shariflarda ham beshikdan to qabrgacha ilm izlash kerakligi aytilgan. Bolalarimga o‘qishga kirishni 45 yil orzu qilganimni, mingdan oshiq kitob o‘qiganim, endi o‘zimni sinash payti kelganini aytdim. Oila a’zolarimga bergan ikkinchi javobim esa shunday bo‘ldi:“Kasalxonaga borsangizlar, qancha bolalar onasining tuzalishi uchun katta-katta pul sarflab, dardiga davo topolmay yuribdi. Alloh menga shuncha salomatlikni, kuch-quvvatni berdi. 3 kelin olgan bo‘lsam, biror marta xafagarchilik bo‘lmadi, ularga ham onalik, ham qaynonalik vazifasini bajardim. Qo‘ni-qo‘shni, tanishlarning onang shu yoshda o‘qiydimi degan gapiga e’tibor qilmanglar, onam o‘qib rohat qilyapti denglar”, – dedim.“Magistraturada ham o‘qimoqchiman”— O‘qishga kirganim haqidagi xabar kelganida, shunday xursand bo‘ldim, tabriklarga ko‘milib ketdim.Bakalavrdan keyin, magistraturani ham o‘qimoqchiman. 70 yoshga yetganimda magistraturani ham bitirarkanman. O‘zimning o‘ylab yurgan mavzularim bor. Alloh nasib qilsa, o‘sha mavzularda ilmiy ish qilib, yaxshi ustozlar bilan orzularimni ro‘yobga chiqaraman.“Kursdoshlarim nevaram bilan teng”— Bu yoshda miyaga bilim kiradimi, deyishadi, lekin odam o‘qiyotgan narsasiga qiziqsa, bilim olishning kechi yo‘q. Darslarda birinchi partada o‘tiraman. Dars qoldirmayman. Barcha ustozlarim menga qo‘llaridan kelgancha yordam beryapti. O‘qiyotgan fanlarimni ham a’lo baholarga bitirib oldim.Tinmay o‘qidim, berilgan vazifalarni bajardim, mustaqil ishlar qildim. Guruh sardorimiz 2004 yil, nevaram bilan teng. Meni hamma kursdoshlarim hurmat qiladi. Bu yil kursdoshlarim bilan institutimizda o‘tkazilgan “Zakovat” o‘yinida qatnashib,16 guruh ichida 4-o‘rinni oldik.O‘qishga kirgandan keyin ishga ham kirdim. Hozir ingliz tilini o‘rganishni boshladim.O‘qish armon bo‘lib qolganlarga maslahat— Insonda iroda kuchli bo‘lsa, yaxshilik haqida o‘ylasangiz, har qanday maqsadga erishsa bo‘ladi. Odam o‘zining tushkunlikka tushishiga yo‘l qo‘ymasligi kerak. Yomon fikrlaydigan odamdan uzoq yurish kerak. Bunday odamlar sizni orzularingiz, yaxshi xislatlaringizdan mahrum qilishi mumkin. Hamisha yuragingiz toza bo‘lsin, hammaga yaxshilik, savob ishlar qiling.Ezgulikning kechi yo‘q. Mana menga ergashib, 10 nafarcha tanishlarim o‘qishga topshirdi. Ular 30-40dan oshgan. Baribir oliy ta’limning boshqacha shukuhi bo‘larkan. Endi o‘qib nima qilaman, mening davrim o‘tdi, demanglar. Beshikdan qabrgacha ilm izlash kerak, ilm odamni yoshartiradi.Zuhra Abduhalimova suhbatlashdi."
https://kun.uz/uz/news/2022/07/28/bahodir-umirshayxov-jamoatchilik-nazorati-ornatilmas-ekan-kontrafakt-mahsulotlar-soni-kamaymaydi,2022-12-01 20:28:20.834620,"«Kontrafakt» so‘zi fransuz tilidan olingan bo‘lib, «Mualliflik huquqini buzish» degan ma’noni bildiradi. Mazkur so‘z intellektual mulk huquqlarini poymol qilgan holda ishlab chiqarilgan, ya’ni soxta tovar va mahsulotlarga nisbatan ishlatiladi.Butun dunyoda soxta tovarlar savdosi kundan kunga o‘sib bormoqda. Xususan, Science direct saytida keltirilgan ma’lumotlarga ko‘ra, go‘sht va go‘sht mahsulotlari (27,7%), sut va sut mahsulotlari (10,5%), don va non mahsulotlari (8,3%), baliq va baliq mahsulotlari (7,7%) ning ko‘plab kontrafakt variantlari ishlab chiqarilgan(iyul, 2022). Oziq-ovqat sanoati sohasida yuzaga kelayotgan firibgarliklarning aksariyati mahsulotlarning yaroqlilik muddatini o‘zgartirish(58,3%), ishlab chiqarilgan mamlakat kodini noto‘g‘ri belgilash (11,4%) holatlari bilan bog‘liq sanaladi.   Mahalliy bozorlarimizga kontrafakt mahsulotlarning olib kirilishi, birinchi navbatda, sotilayotgan mahsulotlarning xavfsiz va sifatli bo‘lishiga, qolaversa, iste’molchilarning salomatligiga ham jiddiy ta’sir ko‘rsatadi. E’tibor bersak, soxta mahsulotlar asliga qaraganda arzon bo‘ladi. Sababi, ularning tarkibida sifatsiz va arzon xomashyolar miqdori ko‘p.- Afsuski, xaridorlar ba’zan tanlovda adashadilar. Bu esa nafaqat insonlar salomatligida bir qancha o‘zgarishlar yuz berishiga sabab bo‘ladi, balki tadbirkorlar faoliyatiga o‘zining salbiy ta’sirini o‘tkazmasdan qolmaydi. Bizning uyushmamizga a’zo tadbirkorlar orasida ham ana shunday kontrafakt mahsulotlar orqali zarar ko‘rayotganlari uchrab turibdi. Buning uchun barcha mutasaddi tashkilotlar va ishlab chiqaruvchilar bilan birgalikda  sotuvga chiqarilayotgan mahsulotlarni nazorat ostiga olishimiz hamda muhim profilaktik choralarni ko‘rishimiz zarurdir, - deydi O‘zbekiston Oziq-ovqat sanoati uyushmasi raisi Bahodir Umirshayxov. Biznes olamiga kirib kelayotgan ayrim yosh tadbirkorlar mashhur brendlarga taqlid qilib aynan shularnikiga o‘xshash mahsulotlar ishlab chiqarishmoqchi bo‘lishadi. Mahsulotlarning soxta yoki haqiqiyligini esa birinchi navbatda uning ta’mi, shuningdek, narxi, ko‘rinishi, nomi, rangi, mahsulot o‘ramidagi dizaynidan bilib olish mumkin. Tabiiyki, kontrafakt mahsulotlar arzon hamda sifatsiz bo‘ladi. Mamlakatimizda kontrafakt mahsulotlar ishlab chiqarilishining oldini olish maqsadida bir qancha ishlar olib borilmoqda. Xususan, O‘zbekiston Respublikasi Prezidentining PQ–4965-son qaroriga muvofiq intellektual mulk sohasidagi huquqbuzarlikni manzilli aniqlash va kurashish maqsadida Intellektual mulk himoyasi boshqarmasi tashkil qilindi. Adliya vazirligi tomonidan kontrafakt mahsulotlar katalogi ishlab chiqildi. Shuningdek, «xufiyona iqtisodiyot» shakllanishining holatlarini aniqlash bo‘yicha choralar ko‘rish, kontrafakt mahsulotlarni ishlab chiqarish faoliyatiga chek qo‘yish bo‘yicha vakolatli davlat organi – O‘zbekiston Respublikasi Bosh prokuraturasi huzuridagi Iqtisodiy jinoyatlarga qarshi kurashish departamenti tomonidan ham sotuvdagi soxta tovarlar aniqlanib, tegishli choralar ko‘rib kelinmoqda.Bundan tashqari, ishlab chiqarish sohasida erkin raqobatni yo‘lga qo‘yish, ichki bozorni sifatli mahsulot bilan ta’minlash, iste’molchilar manfaatini himoya qilish maqsadida 2001 yil 30 avgustda «Tovar belgilari, xizmat ko‘rsatish belgilari va tovar kelib chiqqan joy nomlari to‘g‘risida» va 2006 yil 20 iyulda «Mualliflik huquqi va turdosh huquqlar to‘g‘risida»gi Qonunlar qabul qilingan. Ularda tovar belgisidan yoki adashtirib yuborish darajasida u bilan o‘xshash bo‘lgan belgidan tovarlarda, tovarlarning etiketkalarida, o‘rovlarida qonunga zid ravishda foydalanilganda ular soxtalashtirilgan (kontrafakt) bo‘ladi, deya belgilab qo‘yilgan. Bunday mahsulotlarning iste’molchilarga taklif etilishi qonun bilan taqiqlanadi.Ammo kontrafakt mahsulotlarni ishlab chiqarish qonun bilan taqiqlanganiga qaramay, soxta tovarlarning bozorga chiqarilishini to‘xtatib bo‘lmayapti:  - O‘tgan yaqin yillarda korxonamizga tegishli bo‘lgan «Sweet» mahsuloti soxta variantlarining ichki bozorda ko‘payishi holatlari yuzaga keldi. Natijada, biz ushbu mahsulotni ishlab chiqarishni to‘xtatishga majbur bo‘ldik. Sababi, xaridorlarimiz bizning brend nomimiz ostidagi kontrafakt mahsulotlarga duch kelib, uning sifatidan qoniqmaganidan so‘ng, mahsulotimiz sotuvi pasayib ketdi. Mahsulot xarid qilayotganda uning nomi to‘g‘riligiga ishonch hosil qilib, ishlab chiqaruvchi haqidagi ma’lumotlarni tekshirib olish zarur” deya fikr bildirdi «Sladus Produce» MChJ Bosh direktori Abdusamad Abdug‘aniyev.Soxta mahsulotlar faoliyatining umri qisqadir. Vaqtlar o‘tib iste’molchilar haqiqiy mahsulotlarning farqiga bora olishadi. Misol uchun, Northumbria universiteti doktori Anqi Shenning «Qalbaki tovarlar firibgarligi: uning moliyaviy menejmenti hisobi» maqolasida kontrafakt mahsulotlarni ishlab chiqarish katta darajadagi murakkablik yoki moliya va resurslarni boshqarishni talab qilmaydigan parchalangan biznes ekanligini aniqlagan.Bahodir Umirshayxov iste’molchilardan xarid qilayotgan mahsulotlariga nisbatan e’tiborli bo‘lishlari lozimligini ta’kidladi. Uning so‘zlariga ko‘ra, jamoatchilik nazorati o‘rnatilmas ekan, kontrafakt mahsulotlar ishlab chiqarish hajmini qisqartirish murakkablashib boraveradi. Odatda, mahsulotning tarkibi, yaroqlilik muddati, brend nomining to‘g‘ri yozilganligi va boshqa kerakli ma’lumotlariga qarab sotib olinishi maqsadga muvofiqdir. Qachonki, iste’molchilarning o‘zi tovarlarni soxtasidan haqiqiysini ajrata olish darajasiga yetsa va natijada kontrafakt tovarlarning sotib olinish hajmi qisqarsa, bu kabi mahsulotlarni ishlab chiqarish o‘z-o‘zidan kamayadi. Bozorlarimizda kontrafakt tovarlarga ehtiyoj bo‘lyaptiki, bu turdagi tovarlar ishlab chiqarilyapti. Aynan shu kabi ehtiyojlarning yuzaga kelishiga asosiy sabab esa yurtdoshlarimizning soxta tovarlar farqiga bormay, ularni xarid qilishda davom etayotganliklari sanaladi.Ta’kidlash joizki, ichki bozorda kontrafakt mahsulotlarining paydo bo‘lishiga o‘nlab idoralar vakillari birdek javobgardirlar. Iste’molchilar huquqlari ishonchli himoyalanishida hamma birdek harakat qilishi lozimdir. O‘zbekiston Oziq-ovqat sanoati uyushmasi matbuot xizmati Ⓣ"
https://kun.uz/uz/news/2022/07/28/jizzaxda-piyodani-urib-yuborgan-haydovchi-qochib-ketdi-71-yoshli-jabrlanuvchi-vafot-etdi,2022-12-01 20:28:22.278572,"Jizzax viloyati IIB axborot xizmatining xabar berishicha, 2022 yil 23 iyul kuni soat 21:00larda A-376 Qo‘qon-Jizzax avtomobil yo‘lining Sharof Rashidov tumani G‘ozg‘ontepa mahallasi hududidan o‘tgan 292-kilometrida odam o‘limi bilan bog‘liq yo‘l-transport hodisasi sodir bo‘lgan.Noma’lum haydovchi piyodani urib yuborib, unga yordam ko‘rsatmasdan hodisa joyidan qochib ketgan. Oqibatda, Sharof Rashidov tumani Baxt mahallasida yashovchi 71 yoshli fuqaro og‘ir tan jarohatlari olib voqea yuz bergan joyda vafot etgan.Holat yuzasidan Sharof Rashidov tumani IIB huzuridagi tergov bo‘limi tomonidan jinoyat ishi qo‘zg‘atilib, haydovchiga nisbatan qidiruv e’lon qilingan.Olib borilgan tezkor qidiruv ishlari davomida ushbu jinoyatni Zomin tumani Guliston mahallasida yashovchi fuqaro Damas mashinasi bilan sodir etgani aniqlangan. Gumonlanuvchi protsessual tarzda ushlanib, vaqtincha saqlash hibsxonasiga joylashtirilgan.Avvalroq, Jizzax viloyati G‘allaorol tumanida ham haydovchilardan biri piyodani urib qochib ketgan va oqibatda 69 yoshli jabrlanuvchi voqea joyida vafot etgandi."
https://kun.uz/uz/news/2022/07/28/2022-yilda-toshkent-shahrida-99-kishi-oqlangan-888-kishi-sud-zalida-qamoqdan-ozod-qilingan,2022-12-01 20:28:23.808589,"27 iyul kuni bo‘lib o‘tgan brifingda Toshkent shahar sudi va Toshkent shahar ma’muriy sudi tomonidan 2022 yilning birinchi yarmida jinoyat ishlari bo‘yicha sudlar tomonidan 2022 yil birinchi yarmi davomida 6 489 nafar shaxsga nisbatan 5 274 ta jinoyat ishi ko‘rib tamomlangani ma’lum qilindi. Qayd etilishicha, 2021 yilga nisbatan ko‘rib tamomlangan ishlar soni 2 393 taga, javobgarlikka tortilgan shaxslar soni esa 2 791 nafarga ko‘paygan.“Sudlar tomonidan 2022 yil birinchi yarmida jami 99 nafar shaxsga nisbatan oqlov qarorlari chiqarilgan, 1186 holatda tergov organi tomonidan asossiz qo‘yilgan moddalar ayblovdan chiqarilgan.Jinoyat oqibatida yetkazilgan 217,2 mlrd so‘mdan ortiq moddiy zararning o‘rnini qoplagan 626 nafar shaxsga nisbatan ozodlikdan mahrum qilish bilan bog‘liq bo‘lmagan jazolar tayinlangan, 888 nafar shaxs sud zalida qamoqdan ozod qilingan.Odil sudlovni amalga oshirishda jamoatchilikning kafilligi asosida jami 65 nafar shaxsga nisbatan ozodlikdan mahrum qilish bilan bog‘liq bo‘lmagan yoki qonunda nazarda tutilganidan ko‘ra yengilroq jazolar tayinlangan, 101 nafar shaxsga tayinlangan jazolar yengilroq jazo bilan almashtirilgan, 1088 nafar shaxs muddatidan ilgari jazodan (qamoqdan) ozod qilingan”, deya ta’kidlagan Toshkent shahar sudi raisi o‘rinbosari — jinoyat ishlari bo‘yicha sudlov hay’ati raisi Akbarali Turabov.Mutasaddining qo‘shimcha qilishicha, jinoyat ishlarining 2672 tasi ijtimoiy xavfi katta bo‘lmagan, 1307 tasi uncha og‘ir bo‘lmagan, 2263 tasi og‘ir va 247 tasi o‘ta og‘ir toifadagi jinoyatlarni tashkil etgan."
https://kun.uz/uz/news/2022/07/27/dunyodagi-bolalardan-qolishmasligimni-ozimga-isbotlashni-xohladim-mendeleyev-olimpiadasi-golibi,2022-12-01 20:28:25.476812,"Azimjon Jamolov – Toshkent shahridagi Abu Ali ibn Sino maktabining 11-sinf o‘quvchisi. U kimyo bo‘yicha Toshkentda may oyida o‘tkazilgan 56-Mendeleyev olimpiadasida oltin, Xitoyda o‘tkazilgan 54-Xalqaro kimyo olimpiadasida kumush medalni qo‘lga kiritdi.Azimjon O‘zbekistondagi maktablarda qotib qolgan yodlash usulidan voz kechib, o‘quvchilarning tushunish qobiliyatini rivojlantirish kerakligini aytadi.“Qanday medal olishingdan qat’i nazar, bizning bolamiz bo‘lib qolaverasan” — Ibn Sino maktabiga kirishdan oldin 9-sinfgacha 51-maktabda o‘qiganman. Onam uy bekasi, dadam bozorda tadbirkor. Oilamizda hech kim kimyo yo‘nalishiga bog‘liq emas, men birinchi bo‘ldim, desam ham bo‘ladi. Ota-onam mening o‘qishim uchun hamma sharoitni har doim yaratib berishga harakat qilgan. Qancha qiyin bo‘lmasin, o‘qishimiz uchun sarmoya kiritishdan bosh tortmagan.Hayotda dadamga o‘xshashga intilaman, ularni etalon sifatida ko‘raman. Aynan kimyo olimpiadalari sohasida o‘qituvchim Behzod Boltayevga havas qilaman. Olimpiadaga qatnashayotganda, uydagilarimga qanday medal olishim muhimmas edi. Olimpiadaga chiqqanimning o‘zi ular uchun ham, o‘zim uchun ham katta narsa edi. Har doim menga: “Qanday medal olish yoki olmasligingning biz uchun ahamiyati yo‘q, har doim bizning bolamiz bo‘lib qolasan”, deyishgan.“Qiyin bo‘lsa ham maqsadga halol yo‘l bilan yetish kerak”— Qiyinchilik har doim bo‘lgan, maqsadga erishish kerak, eng keraklisi halol yo‘l bilan maqsadga erishish kerak. Tayyorlanishlar jarayonida charchadim degan vaziyat bo‘lgan, lekin to‘xtayman degan vaziyat bo‘lmagan.Men ham o‘rtoqlarim bilan vaqt o‘tkazishni xohlardim. Lekin men qo‘ygan maqsad xohishlarimdan kattaroq edi. Chunki bu olimpiadada qatnashish bo‘yinga tushdimi, yurtning sharafini qattiq himoya qilish kerak.Olimpiadadagi ishtiroki— 56-Xalqaro Mendeleyev olimpiadasi Toshkent shahrida, 54-Xalqaro kimyo olimpiadasi esa Xitoyda masofaviy tarzda bo‘ldi.Onlayn olimpiadalarda hissiyotlar kamroq bo‘ladi. Xuddi har doim har kuni qilgan ishingizga o‘xshab qoladi. Oflaynda esa hayajon ko‘proq bo‘ladi. Olimpiada sinovlari 3ta turda bo‘ladi: 2ta turi nazariy va 3-turi amaliy laboratoriya ishi. Nazariy turlar javobi oldinroq aytiladi, laboratoriya turi natijasi noma’lum bo‘ladi.56-Mendeleyev olimpiadasida ham shunday bo‘ldi. Ismimni aytmagunlaricha, oltin olaman deb o‘ylamayotgandim. Lekin umid bor edi. Laboratoriya turida terma jamoada umumiy hisob bo‘yicha 3-o‘rinda bo‘ldim. Va aynan shu laboratoriya turi meni kumushdan oltinga sakratdi. Eng ko‘p hayajonlanganim kumush medal e’lon qilinganda bo‘ldi. Chunki undan keyin oltin olishim aniq bo‘lib qolgandi.“Yodlash tarafdori emasman”— Xalqaro olimpiadalarda katta urg‘u mantiqiy fikrlashga beriladi. O‘quvchi u olimpiadada qatnashib, masalalarini yecha olishi uchun juda ko‘p narsani bilishi shartmas.Yodlash tarafdori emasman, tushunib eslab qolganini afzal ko‘raman. Ya’ni u narsani tushunsa, o‘ziga qandaydir algoritm yaratib olsa, esidan chiqib qolgan vaqt, o‘sha informatsiyani qayta eslab olsa bo‘ladi.Olimpiadalarda sovg‘aning ahamiyati haqida— Mendeleyev olimpiadasi mintaqaviy olimpiada hisoblanadi. G‘oliblar aynan pul bilan rag‘batlantirilmaydi. Qimmatbaho sovg‘alar: kompyuter, televizor, planshet – shunga o‘xshash narsalar beriladi. Men sovg‘a uchun olimpiadaga qatnashmayman. Rag‘batlantirish ham bitta motivatsiya, hech narsa berishmasa ham xafa bo‘lmayman. Eng keragi – natija.Men olimpiadada medal yoki noutbuk olish uchun qatnashmayapman. Maqsadim o‘zimga dunyodagi boshqa bolalardan qolishmasligimni isbotlash bo‘lgan.“Kimyoni tibbiyot emas, muhandislik yo‘nalishida davom ettirmoqchiman”— Medallarim O‘zbekistondagi deyarli barcha davlat oliygohlariga imtihonsiz kirish imkonini beradi. Men Yangi O‘zbekiston universitetida o‘qimoqchiman. Kimyoni tibbiyot emas, muhandislik yo‘nalishida davom ettirmoqchiman. Yangi O‘zbekiston universitetida o‘qitish tizimi mahalliy oliygohlarnikiga o‘xshamaydi. Ularda o‘qitish tizimi ancha eskirib qolgan. Va bu bizni orqaga tortyapti. Ta’lim tizimini o‘zgartirish uchun menimcha yangi kadrlar kerak. Chet el tajribasini o‘rganib kelgan o‘qituvchilar bu ishni qila oladi, deb o‘ylayman.O‘qishni bitirganimdan keyin magistraturani xorijda o‘qimoqchiman. Albatta, qaytib kelish sharti bilan.Zuhra Abduhalimova suhbatlashdi.Tavsirchi va montaj ustasi – Abdusalim Abduvohidov."
https://kun.uz/uz/news/2022/07/27/toshkent-samarqand-va-surxondaryo-viloyatlarida-valyutchiklar-ushlandi,2022-12-01 20:28:27.560470,"Bosh prokuratura huzuridagi departamentning xabar berishicha, departamentning Chirchiq shahar bo‘limi tomonidan, Chirchiq shahar dehqon bozori atrofida valuta savdosi bilan shug‘ullanib kelgan shaxs 3,5 ming dollarni 38,8 million so‘mga sotgan vaqtida ushlanib, uning yonidan jami 8 735 dollar ashyoviy dalil sifatida olingan.Shu kabi, departamentning Surxondaryo viloyat boshqarmasi tomonidan DXX hamda IIB xodimlari bilan hamkorlikda Jarqo‘rg‘on tumanida o‘tkazilgan tezkor tadbirda, valuta savdosi bilan shug‘ullanib kelgan shaxs 3 ming dollarni 33,4 million so‘mga sotgan vaqtida ashyoviy dalillar bilan ushlangan.Departament hamda DXX Toyloq tumani bo‘limlari tomonidan o‘tkazilgan tezkor tadbirda esa valuta savdosi bilan shug‘ullanib kelgan D.M. 3 ming dollarni 33 million so‘mga sotgan vaqtida ashyoviy dalillar bilan ushlangan.Qayd etilishicha, mazkur holatlar yuzasidan Jinoyat kodeksining 177-moddasi (valuta qimmatliklarini qonunga xilof ravishda olish yoki o‘tkazish) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/07/27/marhamat-tumanida-hokim-va-iib-boshligi-ortasida-mushtlashuv-yuz-bergani-haqida-xabar-tarqaldi-hokimlik-buni-rad-etdi,2022-12-01 20:28:29.182237,"Ijtimoiy tarmoqlarda «Marhamat tumani hokimi va tuman IIB boshlig‘i mushtlashdi» sarlavhasi ostida xabarlar tarqaldi. Marhamat tumani hokimligi matbuot xizmati ushbu voqea yuzasidan rasmiy munosabat bildirib, voqeani asossiz deb atagan.«2022 yilning 26 iyul kuni tuman hokimligi binosida tuman sektor rahbarlari birgalikda tumandagi 20 nafardan ortiq fuqaroni qabul qildi. Mazkur qabul davomida ularning murojaatlari tinglanib, 12 fuqaroning murojaatlari ijobiy hal qilingan. Bu jarayonda tuman rahbariyati o‘rtasida hech qanday ziddiyatli holatlar yuzaga kelmagan», deyiladi rasmiy munosabatda. Tuman hokimligi axborot xizmatiga ko‘ra, tadbirda aksincha, fuqarolarning muammolari barcha tegishli korxona va tashkilotlar orqali ijobiy hal qilingan, ijtimoiy tarmoqlarda esa mutlaqo haqiqatga to‘g‘ri kelmagan, hech qanday asosga ega bo‘lmagan ma’lumotlar tarqatilgan.Ushbu voqeadan 40 kuncha muqaddam, iyun oyi o‘rtalarida Marhamat tumanida IIB boshlig‘i va MIB rahbari janjallashib qolgani haqidagi xabarlar tarqalgan, o‘shanda ham tuman hokimligi ushbu voqea yuzasidan rasmiy munosabat bildirgandi.«Sayyor qabul jarayonida rahbarlar, ayniqsa, tuman IIB boshlig‘i (podpolkovnik Akbar Axunov) hamda Majburiy ijro byurosi tuman bo‘limi boshlig‘i (Umidjon Mirzaabdullayev) o‘zaro suhbatlashish jarayonida balandroq ovozda gaplashganliklari atrofdagilarda boshqacha taassurot uyg‘otgan bo‘lishi mumkin. Aslida, rahbarlar o‘rtasida nizoli holat yo‘q», deyilgan tuman hokimligi munosabatida.O‘shanda Majburiy ijro byurosi ham mazkur voqea yuzasidan rasmiy munosabat bildirib, «sayyor qabul jarayonida tuman IIB va Byuroning Marhamat tuman bo‘limi boshlig‘i o‘rtasida tushunmovchilik yuzaga kelgani va tadbir yakuniga qadar o‘zaro kelishib olishgan»ini bayon etgan edi.Avvalroq Marhamat tumanidagi 72-IDUM o‘qituvchilari o‘quvchilarning oliygohlarga kirish ko‘rsatkichi pastligi uchun ota-onalar qarshisida kechirim so‘rashga majbur qilingani sababli tuman XTB mudiri Aliyaxon Abduvohidova hamda 72-IDUM direktori Muqaddamxon Hasanova lavozimidan ozod etilgan edi."
https://kun.uz/uz/news/2022/07/27/turmushim-bolmay-bemor-bolam-bilan-ota-uyimga-kelganman-bir-hovlida-16-kishi-yashaymiz-dilsorani-ogir-dard-qiynamoqda,2022-12-01 20:28:30.724086,"Har bir ona uchun bolasining kamolini ko‘rish baxt bo‘lsa, Nargiza Uzoqxo‘jayeva uchun esa bu sinov bo‘lib kelyapti. Boisi, uning 14 yoshli qizi Dilsora Akmalxo‘jayeva 2020 yildan beri bosh miyaning og‘ir kasalligi bilan og‘riydi. Ayni vaqt bu beg‘ubor qizaloq saxovatpesha insonlarning ko‘magiga muhtoj.“Shu ikki yil oldin qizim boshim og‘riyapti deb yurardi. Qizimning gaymoriti bor edi, shuning hisobiga bo‘layotgan og‘riq deb o‘yladim. Bir kun yana boshi og‘rib yurganda, hovliga chiqib o‘zidan ketib qoldi. Qarasam, yerda yotibdi. Ancha vaqt o‘ziga kelmadi. Borib, tekshirtirsak miyasida o‘simtasi bor ekan. Murakkab jarrohlik amaliyoti o‘tkazilishi kerak deyishdi, jamg‘armalardan yordam olib, Hindistonda qildirib keldik. Ammo shunga qaramay, ahvoli yaxshi emas.Boshqa neyroxirurglarga olib borib ko‘rsatdik, bitta qilingan operatsiyadan keyin keyingi operatsiya uchun kamida 5-6 oy o‘tishi kerak ekan. Shifokorlar bilan maslahatlashdik, Moskvaga olib borishimizni aytishyapti va buning uchun katta mablag‘ zarur.Oilaviy sharoitimiz og‘ir, bir hovlida 16 kishi yashaymiz. Turmushim bo‘lmay ota uyimga kelganman. Bemor bolam bilan ota-onamga tashvish tug‘diryapman”,– deydi ko‘zida yosh bilan Dilsoraning onasi.Operatsiyani o‘tkazish zarur, lekin uning xarajatlarini qoplash uchun Nargiza Uzoqxo‘jayevaning imkoni yetmaydi. Aziz yurtdoshlar, agarda ehson uchun moddiy va ma’naviy sharoitingiz bo‘lsa, shu qizaloqqa yordam berishingizni so‘rab qolar edik. Zero, tobora omonat qolayotgan bu dunyoda yaxshilik qilib qolish barchamiz uchun kerak. Dilsora Akmalxo‘jayevaga oid ma’lumotlar:UzCard: 8600 0610 2290 7132 onasi Nargiza Uzoqxo‘jayeva nomida.HUMO: 9860 1301 0592 0875 buvisi Muhabbat Saidmurotova nomida Manzil: Toshkent viloyati, Parkent tumani, Qoraqalpoq qishlog‘i, Obod diyor ko‘chasi 25-uy Dilshoda Shomirzayeva tayyorladi,
tasvirchi Abdusalim Abduvohidov."
https://kun.uz/uz/news/2022/07/26/universitetlar-bugun-bilim-markazi-emas-professor-ozbekiston-universitetlarini-3-yillik-qilishni-taklif-qildi,2022-12-01 20:28:32.285155,"“Boursa National” kompaniyasi ijrochi direktori, professor Azamat Akbarov Kun.uz’ga bergan intervyusida talabani to‘rt yil universitetda ushlab o‘tirish noto‘g‘ri ekanini ta’kidlab, universitetlarni 3 yillikka o‘zgartirish taklifi bilan chiqdi.“Bir narsani tushunish kerak, 2030 yilga borib universitetlar bajaradigan vazifa va maqsadlar butunlay o‘zgarib ketadi. Ular transformatsiya bo‘ladi va shaklini o‘zgartiradi. Masalan, o‘sha vaqtga borib oddiy o‘quv markazlari ham universitet bo‘lishi mumkin. Chunki o‘quv markazlari hozir bozor talab qilgan ko‘nikma va malakaga ega bitiruvchini yetkazib beryapti.Ya’ni bugun o‘quv markazlar deylik, IT’ni o‘rganishga ehtiyoji bor insonga bu sohani 6 oyda o‘rgatib, uni ming, bir yarim ming dollarli ishga tayyor kadr qilib yetkazib beryapti. Talaba bu holatni ko‘rarkan, nima uchun men 4 yil o‘qishim kerak, deya o‘ylay boshlaydi.1980-90 yillardan boshlab amerikalik talabalar orasida universitetlarini tashlab ketish holatlari ko‘paygan. Masalan, biz bilgan IBM, Apple, Facebook yoki WhatsApp asoschilari ikkinchi, uchinchi kursdan universitetni tashlab ketgan. Bu qiziqishlarning susayishidan emas, ular o‘sha muddatda o‘zi istagan bilimga ega bo‘lishdi va o‘ylashdiki, biz yaxshisi o‘z startaplarimizni davom ettiramiz.Ko‘rasiz, yaqin orada bu an’ana bizga ham yetib keladi. Talabalar ikkinchi va uchinchi kurslardan universitetlarni tashlab ketishni boshlashadi. Chunki biz bilimga asoslangan jamiyatda yashayapmiz.20 yil avval bilimning markazi universitetlar edi. Hozir qutblar o‘zgara boryapti.Men hozir sizni qo‘rqitadigan bir misol aytaman. Bugun universitetlar internetda bor bo‘lgan ma’lumotni o‘qitib, talabadan kontrakt puli olyapti. O‘qituvchi internetdan ma’lumotni olyapti va uni taqdimot shaklida darsga olib kirib, talabaga nimadir tushuntirishga harakat qilyapti. Bu ham yetmagandek, o‘sha narsani taqdimotga qarab o‘qib beryapti. Kerak bo‘lsa, imlo xatoliklari bilan o‘qib beryapti.Hozir universitetlar bilim manbayi hisoblanmaydi. Amerikaga boring, insonlar Silikon vodiysida 7-8 oylik kurslarni bitirib, katta ishlarga kirishyapti. Hech kim ulardan bakalavr diplomini so‘ramaydi.Nima uchun biz talabalarni to‘rt yil ushlab turishimiz kerak? Yevropa to‘laligicha 3 yillik ta’limga o‘tib bo‘ldi-ku. Nima uchun, sababi bitta – raqamli va tezkor rivojlanayotgan dunyoda birinchi kursda beriladigan bilimlar to‘rtinchi kursda eskiryapti”, – dedi professor.  O‘zbek oliy ta’lim tizimining bugungi og‘riqli muammolariga bag‘ishlangan suhbatni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi."
https://kun.uz/uz/news/2022/07/26/toshkentda-erkak-oila-azolarini-pichoqladi-ssv-jabrlanuvchilarning-holati-haqida-malumot-berdi,2022-12-01 20:28:33.861749,"Toshkent shahri Chilonzor tumanida erkak xotini, farzandi, qaynonasi va qaynopasini pichoqladi.Uznews.uz xabariga ko‘ra, 21 iyul kuni soat 21:10 atrofida fuqaro D.S. (1989 yilda tug‘ilgan) Chilonzor tumanida joylashgan xonadonda yashab kelayotgan turmush o‘rtog‘i D.S. (1994 yilda tug‘ilgan) bilan oilaviy nizo sababli o‘zaro janjallashgan. U oshxona pichog‘i bilan xotini va farzandi M.A (2015 yilda tug‘ilgan), ushbu xonadonda yashab kelayotgan D.S.ning onasi L.A. hamda opasi N.A.ning turli sohalariga bir necha marta urib, suiqasd qilgan.Tuman prokuraturasi tomonidan D.S.ga nisbatan Jinoyat kodeksining 25 (Jinoyatga tayyorgarlik ko‘rish va jinoyat sodir etishga suiqasd qilish) va 97-moddasi (qasddan odam o‘ldirish) 2-qismi «a» bandi bilan jinoyat ishi qo‘zg‘atilgan.SSV matbuot xizmati pichoqlangan to‘rt nafar bemorning ahvoli ijobiy tomonga o‘zgarayotganini ma’lum qildi.Bemorlar 21 iyul kuni soat 21:10 da Respublika shoshilinch tibbiy yordam ilmiy markaziga «Tez yordam» mashinasida og‘ir ahvolda olib kelingan. Uch bemor jarrohlik stoliga yotqizilgan.«O‘ta tezkorlik bilan o‘tkazilgan tibbiy tekshiruvlar natijasida birinchi bemor — 1994 yilda tug‘ilgan S.D.ga «Ko‘krak va qorinoldi devori o‘tuvchi qo‘shma kesib-sanchilgan yarasi. O‘ng o‘pka va ingichka ichak jarohati. Chap yelka kesib-sanchilgan ko‘plab yaralari...» tashxisi qo‘yildi. Ikkinchi bemor — 1965 yilda tug‘ilgan O.L. «Chap ko‘krak qafasi kesib-sanchilgan yarasi. Chap o‘pka jarohati. Ko‘krak o‘ng qafasi o‘tmas kesib-sanchilgan yarasi. Pnevmogemotoraks. Chap bilak va kaft ko‘plab kesib-sanchilgan yaralari...» tashxisi bilan shoshilinch ravishda jarrohlik stoliga yotqizildi.Uchinchi bemor — 1990 yilda tug‘ilgan X.N. «Qorinoldi devori o‘tuvchi kesib-sanchilgan yarasi. Jigar chap bo‘lagi va oshqozonosti bezi jarohati. O‘ng qo‘ltik sohasi o‘tmas kesib-sanchilgan yarasi...» diagnozi bilan operatsiyaga olindi.To‘rtinchi bemor — yetti yoshli M.A.da «Ko‘krak va qorinoldi devori o‘tuvchi qo‘shma kesib-sanchilgan yarasi. Katta charvi eventeratsiyasi. Taloq, ingichka ichak va diafragma jarohati...» aniqlanib, unda bolalar bo‘limida jarrohlik amaliyoti o‘tkazildi.Murakkab va yuqori texnologik jarrohlik amaliyotlari bir paytning o‘zida to‘rtta tibbiyot brigadasi tomonidan bajarildi. Amaliyotdan so‘ng ular reanimatsiya bo‘limiga yotqizildi. Kechadan esa barchasi xirurgiya bo‘limiga olindi», deyiladi xabarda.

Respublika shoshilinch tibbiy yordam ilmiy markazi direktori Doniyor Alimovning ma’lum qilishicha, ayni paytda to‘rt nafar bemorning ham ahvoli barqaror. Stabillashgan. Ijobiy tarafga o‘zgarish bor.Sog‘liqni saqlash vazirligi ularning holatini nazoratga olgan. Bemorlarga markazning eng malakali mutaxassislari tomonidan standart asosida tegishli tibbiy yordam ko‘rsatilyapti."
https://kun.uz/uz/news/2022/07/26/samarqandda-3-ming-dollarni-noqonuniy-muomalaga-kiritmoqchi-bolgan-shaxslar-ushlandi,2022-12-01 20:28:35.305339,"Samarqand tumanida chet el valutasi noqonuniy muomalaga kiritilishining oldi olindi.Bosh prokuratura huzuridagi departamentning Samarqand tuman bo‘limi tomonidan o‘tkazilgan tezkor tadbirda, Samarqand shahridagi «Siyob» dehqon bozori atrofida valuta qimmatliklari savdosi bilan shug‘ullanib kelgan K.D. fuqarolar E. va O‘.ga jami 3 000 AQSh dollarini 33 million so‘mga sotgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 177-moddasi (valuta qimmatliklarini qonunga xilof ravishda olish yoki o‘tkazish) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/07/26/komil-allamjonov-ozi-oqigan-maktabni-otaligiga-oldi,2022-12-01 20:28:36.831409,"Komil Allamjonovning ma’lum qilishicha, u Toshkent shahrining Olmazor tumani, Qoraqamish-2/4, Tansiqboyev ko‘chasidagi 134-maktabda ta’lim olgan.“O‘zim o‘qigan Qoraqamish-2/4, Tansiqboyev ko‘chasidagi 134-maktabni o‘z hisobimdan otalig‘imga oldim”, deb yozadi u. Qayd etilishicha, bu yerni sport maydonlaridan tortib, o‘qish sifati, kitoblar va o‘qituvchilar malakasini oshirish, yangi texnologiyalarni joriy etish bo‘yicha aprobatsiya maktabiga aylantirish rejalashtirilgan.“Xabaringiz bo‘lsa, men o‘zimning ""Allamjonov aybdor"" kitobimda ham maktab darsliklari bo‘yicha katta loyiha boshlaganimiz va maxsus laboratoriya tashkil etganimiz haqida yozgan edim”, deydi Komil Allamjonov. Bildirilishicha, yuqoridagi ishlarni ushbu maktab bazasida sinovdan o‘tkazishga qaror qilingan.“Qoraqamishda ham potensial juda katta. Kim-kim, men buni juda yaxshi bilaman”, deydi u."
https://kun.uz/uz/news/2022/07/26/buxoroda-kollej-direktori-orinbosari-200-dollar-pora-bilan-ushlandi,2022-12-01 20:28:38.793123,"Buxoro viloyatida pedagogika kolleji direktori o‘rinbosari fuqarodan 200 dollar pora olganda ushlandi. Bu haqda viloyat ichki ishlar boshqarmasi axborot xizmati xabar berdi.Huquqni muhofaza qiluvchi idoralar tomonidan o‘tkazilgan tezkor tadbirda Vobkent tumani pedagogika kolleji direktori o‘rinbosari shu tumanda yashovchi, 1983 yilda tug‘ilgan M.O. mazkur kollejning maktabgacha ta’lim fakulteti sirtqi yo‘nalishiga imtihonlarsiz o‘qishga kiritish evaziga pul so‘ragani aniqlangan. Firibgarlik yo‘li bilan tumanning Gajdumak mahallasi Oqgul qishlog‘ida joylashgan kafeda fuqarodan kimyoviy ishlov berilgan 200 dollarni olayotgan vaqtda ashyoviy dalillar bilan jinoyat ustida ushlangan.Mazkur holat yuzasidan fuqaro M.O.ga nisbatan Jinoyat kodeksining 168-moddasi (firibgarlik) 3-qismi bilan jinoyat ishi qo‘zg‘atilib, dastlabki tergov harakatlari olib borilmoqda."
https://kun.uz/uz/news/2022/07/25/ssv-andijondagi-soglomlashtirish-aksiyasi-davom-etmoqda,2022-12-01 20:28:40.304685,"Sog‘liqni saqlash vazirligi tomonidan hududlarda o‘tkazilayotgan sog‘lomlashtirish aksiyalari doirasida vazirlik markaziy apparati jamoasi, respublika ixtisoslashtirilgan tibbiyot markazlari rahbarlari va shifokorlari, tibbiyot oliy o‘quv yurtlari olimlari, jami 150 nafardan iborat maxsus guruh Andijon viloyatiga keldi.Sog‘liqni saqlash vazirligi matbuot xizmati xabariga ko‘ra, Xonobod shahrida sog‘lomlashtirish aksiyasi doirasida tashkil etilgan sayyor tibbiy qabulda nafaqat shu hudud, balki qo‘shni Qo‘rg‘ontepa, Jalaquduq tumanlari va Qorasuv shahri aholisi ham ishtirok etdi.Shahar markazidagi madaniyat va istirohat bog‘ida yig‘ilgan keksa yoshdagi nuroniy otaxon va onaxonlar, yosh onalar, bolajonlar, qo‘yingki, yuzlab aholi poytaxtdan kelgan malakali shifokorlar tomonidan tibbiy ko‘rikdan o‘tkazildi.Sayyor qabul ishtirokchilari dastlab ro‘yxatga olinib, elektron tarzda tor soha mutaxassislari ko‘rigiga yo‘naltirildi. Shundan so‘ng bemorlik darajasiga ko‘ra tasniflanib, ko‘rsatiladigan tibbiy xizmat hajmi tuman, viloyat va respublika miqyosida belgilab olindi.Muammoli masalalar bilan kelgan fuqarolarni Sog‘liqni saqlash vazirligi mas’ullari qabul qilib, murojaatlariga tezkor yechim topish choralari ko‘rildi.Murakkab jarrohlik amaliyotlari talab etiladigan, biroq davolanishga imkoni yo‘q aholi vakillariga shu joyning o‘zida davlat hisobidan davolanish uchun yo‘llanmalar rasmiylashtirildi.Sayyor tibbiy qabulga onasi hamrohligida kelgan 41 yoshli og‘ir bemor Bahrom Ablazov Xonobod shahrida yashaydi. 3 nafar farzandi bor. Ushbu fuqaro 10 yildirki, og‘ir kasallik – tos-son bo‘g‘imi yemirilishi xastaligining azobini tortadi, bir necha yil avval tos-son bo‘g‘imining bir tomoni jarrohlik yo‘li bilan davolanadi. Ammo ikkinchi tomoniga kelganda oila biroz qiynalib qolgan. Qabulda vazirlik mutasaddilari uning murojaatiga quloq tutdi. Bemorga davlat hisobidan bepul protez qo‘yilib, davolanadigan bo‘ldi.Akbarali Berdaliyev — Qo‘rg‘ontepa tumani Qorasadoq mahallasidan. 53 yoshli ushbu bemorni koksartroz xastaligi qiynaydi. Kasallik tufayli zo‘rg‘a oyoq bosadi. Kerakli muolajalarni olishga moddiy imkoniyati yo‘q. O‘tkazilgan sayyor tibbiy qabuldan u ham noumid qaytmadi. Bemorga shu yerda operatsiya qilish uchun bepul yo‘llanma berildi. Jarrohlik amaliyoti poytaxtdan kelgan eng mohir jarrohlar tomonidan bajariladigan bo‘ldi.Yana bir bemor — Jamila Otaboyeva 55 yoshda. Ota-onasidan bolaligidayoq yolg‘iz qolgan bu ayolni bugun saraton, yuqori qon bosimi, qandli diabet kabi og‘ir xastaliklar qiynamoqda, yaqinda infarktni boshdan kechirgan. Aksiya davomida uning ham muammosi ijobiy hal etilib, davlat hisobidan bepul operatsiya qilinadigan bo‘ldi.Nilufar Toshmatova — 44 yoshda. 3 nafar farzandi bor. Ikki yillik og‘ir dard — bachadon bo‘yni saratoni axiri uni to‘shakka mixladi. Shu vaqt ichida yaqinlarning shifo izlab bormagan joyi qolmadi. Ammo natija yo‘q. Shu sababli bugun sayyor tibbiy qabulga Nilufarning volidasi yordam ilinjida keldi. Onaning farzandi uchun qilgan murojaati javobsiz qolmadi. Bemor poytaxtdan kelgan malakali shifokorlar tomonidan tekshiruvdan o‘tkazilib, unga zarur tibbiy yordam ko‘rsatildi. Nilufarga vazirlik tomonidan bepul nogironlik aravachasi ham topshirildi.46 yoshli Iltifot Yusupova Xonobod shahridan. Uni necha yildan beri o‘t qopi xastaligi qiynaydi. So‘nggi paytlarda kasallik yanada zo‘rayib, bemor umumiy holatida salbiy o‘zgarishlar kuzatila boshladi. Kuchli bosh og‘rig‘i, oyoq uvishishi, ko‘ngil aynishi kabi asoratlar tufayli oddiy ro‘zg‘or yumushlarini bajarishga ham qiynalib qolgandi. Sayyor tibbiy qabul ushbu bemorning qalbida ham sog‘ayishga umid uyg‘otdi. Uning murojaati o‘rganilib, ertagayoq viloyatda davlat hisobidan laparoskopik usulda bepul operatsiya qilinadigan bo‘ldi.Yana bir bemor Madina Abdurahimova — 8 yoshda. Bemor tez-tez sudoroga berishi sababli, shifoxonada doimiy muolaja olishga majbur. Sayyor tibbiy qabulda Madinaning davolanishi uchun Toshkent pediatriya tibbiyot instituti klinikasiga bepul yo‘llanma berildi.Shuningdek, poytaxtdan kelgan mutaxassislar ishtirokidagi chuqurlashtirilgan tibbiy ko‘riklar turli xavfli xastaliklar tufayli to‘shakka mixlanib qolgan fuqarolarni ham chetlab o‘tgani yo‘q.86 yoshli Sodiqjon Umarov yurak kasalligi tufayli bir necha bor operatsiya qilingan. Qariyb uch yildirki, yurolmaydi. Sog‘lomlashtirish aksiyasi doirasida poytaxtdan kelgan shifokorlar ushbu bemor xonadoniga borib, uni tibbiy tekshiruvdan o‘tkazgach, viloyatning o‘zida bepul davolashga qaror qildi. Shuningdek, unga bepul nogironlik aravachasi ham topshirildi.Andijonlik yana bir bemor Marhabo Umaraliyeva 33 yildan beri poliartrit, qandli diabet xastaligidan azob chekadi. 2014 yil bemorda jarrohlik amaliyoti o‘tkazilgan. Biroq so‘nggi vaqtlarda kasallik qayta zo‘rayib, uning holati ancha og‘irlashdi. Mutaxassislar onaxon xonadonida bo‘lib, uni tibbiy ko‘rikdan o‘tkazgach, bemorga viloyat markazida davolanish uchun bepul yo‘llanma berildi.Bundan tashqari, tadbir doirasida shu kunlarda viloyatdagi qator tibbiyot muassasalarida poytaxtdan kelgan malakali shifokorlar boshchiligida ko‘plab yuqori texnologiyali jarrohlik amaliyotlari ham bajarilmoqda. Respublika shoshilinch tibbiy yordam ilmiy markazi Andijon filiali hamda viloyat ko‘p tarmoqli tibbiyot markazida bir qancha og‘ir bemorlarda murakkab operatsiyalar o‘tkazilyapti.Baliqchi tumanida yashovchi 33 yoshli Gulmira Bobomirzayeva shunday bemorlardan. Kuchli bosh og‘rig‘i, bosh aylanishi, yuqori qon bosimi tufayli uning keyingi paytlardagi hayotiga sira havas qilib bo‘lmasdi. Shu bois bemorning otasi, 60 yoshli Nasim Mahmudov o‘z jigarbandiga bir buyragini berishga qaror qildi. Biroq ushbu amaliyot juda qimmat ekanligidan xabar topgach, ota chorasizlikdan nima qilishni, qayerdan najot kutishni bilolmay qoldi. Ana shunday paytda Andijonda boshlangan sog‘lomlashtirish aksiyasi Gulmira va uning yaqinlari joniga ora kirdi. Poytaxtdan kelgan yetakchi shifokorlar va mahalliy mutaxassislar ishtirokida otaning bir buyragi qiziga olib o‘tkazildi. To‘rt soat davom etgan operatsiya muvaffaqiyatli yakunlanib, bemor yana hayotga qaytdi. Hozir u va donor o‘zini ancha yaxshi his qilmoqda. Shifokorlarning aytishicha, bemor yaqin kunlarda yana sog‘lom hayotga qaytadi.Asakalik 39 yoshli Akmal Zokirov uchun bu yil ancha og‘ir keldi. Jismoniy tarbiya o‘qituvchisi bo‘lgan fuqaro joriy yil fevral oyida sport mashg‘ulotlari paytida hushidan ketgan. Tibbiy tekshiruvlardan so‘ng esa unda ham o‘tkir buyrak yetishmovchiligi aniqlangan. Shu kungacha dori-darmon bilan davolangan bemorda sog‘lomlashtirish aksiyasi doirasida buyrak ko‘chirib o‘tkazish amaliyoti bajarildi. Donor uning turmush o‘rtog‘i bo‘lib, 37 yoshli Shohida Zokirova bir buyragini berdi.Bir so‘z bilan aytganda, Andijonda bo‘lib o‘tayotgan sog‘lomlashtirish aksiyasi qanchadan qancha bemorlar hayotiga yorug‘lik, umidvor qalblarga esa ishonch olib kiryapti.Sog‘liqni saqlash vazirligi Matbuot xizmati"
https://kun.uz/uz/news/2022/07/25/havoga-sovurilgan-milliardlar-fargonada-125-oilaning-orzusi-plyonkaga-qoshilib-uchdi,2022-12-01 20:28:41.994285,"O‘zbekiston 2020 yilda xalqaro moliya institutlaridan olgan kreditlardan 100 mln dollari limonchilik loyihalariga yo‘naltirilgan. Buni ta’minlash vazifasi prezidentning 2020 yil 19 fevraldagi qaroriga asosan Turonbank zimmasiga yuklangan.Shunday loyihalardan biri Farg‘ona tumani Mindonobod dahasida amalga oshirilgan. Qishloq xo‘jaligida foydalanilmaydigan 2,5 gektarda qad rostlagan issiqxona kam ta’minlangan, ishsiz, mehnat migratsiyasidan vataniga qaytganlarga 2 sotixdan, jami 125 oilaga berilgan.Bunda 50 foizi subsidiya, qolgan teng yarmi ATB Turonbankning imtiyozli krediti evaziga taqsimlab berilishi rejalashtirilgan edi.Farg‘ona tumani Aholi bandligiga ko‘maklashish markazi bilan shartnoma tuzgan “Ustoz-shogird tomorqa xizmati” MChJ issiqxona qurilishini olib borgan.Issiqxona qurib bitkazilib aholiga bo‘lib berildi ham. Ammo suv ta’minoti masalasi hal etilmagani sababli inshoot aholi uchun chin ma’noda muammoga aylandi. Yopilgan plyonkani shamol bir necha marta uchirib ketdi.Aholi endi oyma-oy bankdan olingan kredit qarzini to‘lashga majbur bo‘lmoqda.Tashlandiq holatga kelib qolgan issiqxonani ko‘zdan kechirish asnosida maydonga tutashgan namunali uyda yashovchi fuqarolardan biri shamol uchirib ketgan plyonka qoldiqlarini yoqayotganiga guvoh bo‘ldik. Uning aytishicha, plyonkaning shamolda hilpiratgan ovozi oila tinchini buzmoqda, tuni bilan uxlashga to‘sqinlik qiladi.Maydon atrofiga ekilgan archalar esa allaqachon qurib qolgan.Azizaxon Teshaboyevaga ham issiqxonadan 2 sotix yer ajratilgan. Daromad olishga ulgurmay, u bankdan olgan kreditni to‘lashga majbur bo‘lmoqda.“Issiqxonadan fuqarolar foydalana olmayapti. Suv yo‘q, ekin ekishga imkon bo‘lsa-da sug‘ora olmaymiz. Chelaklab suv tashishga esa imkon yo‘q. Issiqxona 5 yilga kredit asosida berilgan. Hali ekin ekmagan bo‘lsak ham har oyga 100 ming so‘mdan kreditini to‘layapman.Suv chiqarib berishda amaliy yordam berishlarini so‘rab bankka murojaat qilganmiz. Bank xodimlari esa hokimiyat va boshqa mutasaddilardan bu borada yordam so‘raganmiz. Suv chiqadi, deyishadi, lekin natija yo‘q”, – deydi u.Dilshodjon Jumayev bir muddat Rossiyada ishlab, Vatanga qaytib kelib daromad olish maqsadida issiqxona oldi. Bahorda qalampir ekmoqchi bo‘lib issiqxonaga bordi. Holatni ko‘rib esa hafsalasi pir bo‘ldi.“2020 yilda Rossiyadan qaytib issiqxona olgan edim. Daromad olmasimizdan 2 yildan beri kreditlarini to‘lab yuribmiz.Issiqxonadan foydalanishning hali imkoniyati yo‘q. Bu yil erta bahorda qalampir ekmoqchi bo‘lib issiqxonaga bordim. Holatni ko‘rib fikrimdan qaytdim,” – deydi Dilshodjon Jumayev.Hududdagi hokim yordamchisi Sherzod Normatov muammodan xabardorligini aytdi.“Agar issiqxona ishlasa, hududimdagi 125 nafar fuqaro hamda ularning oila a’zolari bandligi ta’minlangan bo‘lardi. Aholi issiqxonani sug‘orish uchun suv ta’minoti mavjud emasligi haqida doim arz qiladi”, – deydi hokim yordamchisi.“Yangi asr” MFY raisi Dilshod Karimovga ko‘ra, aholi tomonidan yerga ishlov berilgan, ekin uchun tayyorlab qo‘yilgan ham ekan.“2022 yil iyun oyida hokim yordamchisi bilan birga issiqxonaga kelib holat bilan tanishdik. Aholi suv muammosi sabab ekin ekisha olmayotganliklarini aytishdi. Biz ularga tomchilatish texnologiyasi asosida sug‘orish ishlarini yo‘lga qo‘yish lozimligini tavsiya qildik. Aholi esa bochkada suv olib kelish qo‘shimcha chiqim bo‘lganini ta’kidlashdi.Yer olganlarning ayrimlari go‘ng solishib ishlov ham berishgan. Suv yo‘qligidan esa hafsalalari pir bo‘lgan”, – deydi mahalla raisi.Xo‘sh, 2,5 gektar maydonni egallagan issiqxonaning tashlandiq maskanga aylanib qolishining asl sababi nimada? Inshootning qurilish ishlari uchun mablag‘ yo‘naltirgan Farg‘ona tumani Aholi bandligiga ko‘maklashish markazi direktori Lochinbek Bahromov bilan suhbatlashdik.“Markazimiz tomonidan 2020 yilda aholini band qilish bo‘yicha “Ustoz-shogird tomorqa xizmati” MChJ bilan shartnoma tuzilgan. 125 ta 2 sotixli issiqxonalar tashkil etish hisobiga shartnoma bo‘lgan. Shartnoma shartlari markazimiz tomonidan to‘liq bajarilgan. “Ustoz-shogird tomorqa xizmati” MChJ hisob raqamiga 2020 yil dekabr oylarida 836 million 250 ming so‘m pul mablag‘i o‘tkazib berilgan.Bir sotixiga subsidiya asosida markazimiz, yana bir sotixini Turonbank Vodil bo‘limi moliyalashtirgan.Shartnomaning 3.2 bandiga ko‘ra, dala tomorqa yer egalari tomonidan issiqxonada ekin ekilganining monitoringini olib borish quruvchi zimmasiga yuklatilgan.“Ravshan Fayz Ta’mir” MChJ tomonidan issiqxona uchun tik quduq qazib berilgan. Shu quduqdan suv chiqadi.Lekin “Ustoz-shogird tomorqa xizmati” MChJ umumiy suvni har bir issiqxonaga yo‘naltirish uchun ichki montaj ishlarini qilib bermadi.Quduqdan suv chiqyapti. Quruvchi montaj ishlarini qilib bersa, muammo yo‘q”, – deydi markaz direktori.“Ustoz-shogird tomorqa xizmati” MChJ rahbari Ahliddin Nabijonov bilan telefon orqali bog‘landik. U quvurlar o‘g‘irlanganini aytmoqda.“Hisob raqamimizga 1 milliard 900 mln so‘mdan ortiq mablag‘ o‘tkazib berilgan. Suv tarmog‘i tortish ishlarini bajargan edik. Quvurlarni o‘g‘irlab ketishdi.Issiqxonaga suv tarmog‘i, atrofiga plyonka tortib foydalanishga tayyor qilib qo‘ygan edik. Shamol plyonkani uchirib ketdi.Plyonka tortish ishlariga o‘sha paytda 110 million sarflagan edim. Turonbank pul tushirib berishi kerak. Lekin hali mablag‘ tushmadi. Yana 90 million so‘m mablag‘imiz bankda turibdi”, – deydi u.O‘zini (ismi va lavozimini) tanishtirishni xohlamagan Turonbank Vodil filiali xodimining ma’lum qilishicha, 2021 yil 22 yanvarda esgan kuchli shamol issiqxona plyonkasini uchirib yuborgan.“Qoida bo‘yicha, tik quduqdan chiqayotgan suvni to‘g‘ridan to‘g‘ri ulab bo‘lmaydi. Nasosga kuch kelib kuyib qolish ehtimoli yuqori. Sug‘orishni suv minorasi orqali amalga oshirish kerak. Qazilgan tik quduqdan issiqxona ichkarisigacha suv tarmog‘i tortib kelish hamda suv minorasi qurishimiz lozim.Mart oyida shamol uchirgan plyonka o‘rniga yangisi tortildi. Limon ko‘chatlari olib kelib ekmoqchi bo‘ldik. Lekin aholi suv yo‘q bo‘lgani uchun ko‘chatlarni ekishga qarshilik qildi. O‘rab qo‘yilgan plyonkani esa shamol yana uchirib yubordi. Hozirda smeta hujjatlari tayyorlanyapti. Suv minorasi va tarmoqqa tortish ishlari bank tomonidan moliyalashtirib beriladi”, – deydi u.Farg‘ona tumani hokimining 1-o‘rinbosari Otabek Abdurahimov ikki yillik muammo “tez orada” hal bo‘lishini aytdi.“Issiqxona uchun tik suv qudug‘i qazilib, suv chiqarilgan. Turonbank rahbariyatiga rahmat, suv minorasi o‘rnatish uchun mablag‘ ajratadigan bo‘ldi. Hozirda loyiha-smetasi shakllantirilyapti. Tez orada issiqxonaga suv chiqarib tarmog‘igacha tortib beramiz”, – deydi u.Guvohi bo‘lganingizdek, issiqxonaning tashlandiq holga kelgani uchun javobgarlikni hech bir tashkilot zimmasiga olgisi kelmayapti.Shu o‘rinda savollar tug‘iladi. Aholini ish bilan ta’minlash uchun milliardlab mablag‘ sarflangan. Issiqxona qurib bitkazilib aholiga bo‘lib berilgan. Nega sarflangan pullar ustidan oxirigacha nazorat olib borilmagan? Hosil yetishtirish uchun eng muhim bo‘lgan suv minorasi qurish ishlari nega kechiktirilgan?Aholi hali daromadga kirmagan, daromadga kirishi ham gumon ostida bo‘lgan issiqxonaga kredit to‘lovini to‘lashga majbur.Ko‘zbo‘yamachiliklar ortidan kim foyda qilib, kim zarar ko‘rayotganini bilib olish qiyin emas.Sarvar Ziyayev, Kun.uz muxbiri.
Montaj ustasi: Jahongir Aliboyev."
https://kun.uz/uz/news/2022/07/25/ozbekneftgaz-korxona-va-boshqarmalarda-elektr-taminoti-uzluksizligini-taminlash-uchun-avariyaga-qarshi-maxsus-brigadalar-tashkil-etildi,2022-12-01 20:28:45.135368,"Ma’lumki, shu kunlarda respublikamizning barcha hududlarida havo haroratining anomal isib ketishi natijasida ayrim hududlarda elektr qurilmalari va tarmoqlarida iste’mol yuklamasi ortishi hamda nosozliklar kelib chiqishi kuzatilmoqda. Shu bois, “O‘zbekneftgaz” AJ Boshqaruvi raisi Mehriddin Abdullayev topshirig‘i bilan aksiyadorlik jamiyati tasarrufidagi korxona va boshqarmalarda ishlab chiqarish va qayta ishlash reja ko‘rsatkichlarini o‘z vaqtida bajarish maqsadida korxonalarning elektr ta’minoti tizimlari uzluksizligi va ishonchliligini ta’minlash bo‘yicha bir qator amaliy chora-tadbirlar jadal sur’atlarda amalga oshirilmoqda.Anomal issiq natijasida yuzaga kelayotgan noqulayliklarni hamda elektr qurilma va tarmoqlardagi favqulodda holatlarning oldini olish va ularni bartaraf etish maqsadida, “O‘zbekneftgaz” AJ Bosh energetik bo‘limi tashabbusi bilan hududlardagi korxona va boshqarmalarda avariyaga qarshi maxsus brigadalar tashkil etildi. Ushbu brigadalarga biriktirilgan mutaxassislar tun-u kun yuzaga kelayotgan barcha nosozliklarni zudlik bilan bartaraf etib borishmoqda.Natijada yuqori va past kuchlanishli elektr taqsimlash qurilmalarida, transformator punktlarida, elektr yoritkichlarda va kommutatsion apparatlarda, shuningdek, havo va kabel elektr uzatish tarmoqlarida sozlash va ta’mirlash, ishchi holatini yaxshilash, texnik tekshiruv hamda sinash ishlari muvaffaqiyatli amalga oshirilmoqda.Barcha choralar texnologik qurilmalarning uzluksiz va bir maromda ishlashini ta’minlash, mamlakatimiz aholisiga yoqilg‘i energetika resurslarini uzluksiz yetkazib berish, shuningdek, sodir bo‘lishi mumkin bo‘lgan avariyali uzilishlarning oldini olish hamda sifatli elektr energiyasi bilan ta’minlanishida zamin yaratadi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/07/25/xorijda-saqlanayotgan-osori-atiqalarimiz-samarqanddagi-xalqaro-kongressda-yangi-kashfiyotlar-qilindi,2022-12-01 20:28:47.646079,"Boy madaniy merosimizga oid osori-atiqalarni izlab topish, ularni tizimlashtirishga bag‘ishlangan ushbu kongressda kimlar ishtirok etmoqda va ko‘zlangan asosiy maqsad nima?O‘zbekiston madaniy merosini o‘rganish, saqlash va ommalashtirish bo‘yicha Butunjahon jamiyati a’zosi Rustam Jabborovga ko‘ra, bunday anjumanlar shunisi bilan ahamiyatliki, jahonning ko‘plab muzeylari, shaxsiy kolleksiyalarida saqlanayotgan qadimiy osori-atiqalarimiz haqidagi yangi ma’lumotlar qalqib chiqmoqda. Jumladan, Mirzo Ulug‘bekning nefrit piyolasi haqidagi muhim ma’lumotlar paydo bo‘lgan.O‘zbekiston madaniy merosi butunjahon jamiyatining VI kongressi sensatsiyalaridan biri — So‘g‘diyonada 1311 yil muqaddam kiyilgan va bugungi kungacha saqlanib kelayotgan chopon bo‘ldi.Bu jahonda so‘g‘d davriga oid yagona chopon ekan, boshqalari bizning davrimizgacha yetib kelmagan. Choponning yenglarida, oyoqlari ostida hayot daraxti bo‘lgan qanotli tulporlar tasvirlangan. Chopon matosining yashil, qizil, ko‘k va och malla ranglari, medalonlar ko‘rinishidagi naqshlari haligacha bilinadi.Bu mo‘’jaz artefakt haqida u saqlanayotgan Kuala-Lumpurdagi Malayziya islom madaniyati muzeyi bosh kuratori Xeba Nayyel Barakat so‘zlab berdi. Shunisi e’tiborliki, Samarqanddagi Afrosiyob vayronalari devorlarida aynan shunday chopon kiyib olgan insonlar guruhi tasvirlangan freska topilgan.O‘zbekiston madaniy merosini o‘rganish, saqlash va ommalashtirish bo‘yicha Butunjahon jamiyati tashkilotchiligi, ERIEL kompaniyasi homiyligida o‘tkazilayotgan mazkur kongressda jahonning 35 dan ziyod davlatlaridan 250 dan ortiq tarixchilar, arxeologlar, muzeyshunoslar, san’atshunoslar, kolleksionerlar ishtirok etishmoqda, deydi O‘zbekiston madaniy merosini o‘rganish, saqlash va ommalashtirish bo‘yicha Butunjahon jamiyati boshqaruvi raisi Firdavs Abduxoliqov.Kongress ishida ko‘zlangan maqsadlar ham erishilayotgan natijalar hamda yurtimizdagi eng taniqli muzey, Nukusdagi Savitskiy muzeyi direktori Tigran Mkrtichevning fikrlariga qiziqdik.«Bu tadbir O‘zbekistonning madaniy va ilmiy rivojiga katta hissa qo‘shadi. Chunki jahon muzeylari va kolleksiyalarida saqlanayotgan O‘zbekiston madaniy merosini o‘rganish g‘oyasining o‘zi ajoyib. U o‘zbek milliy madaniyati va san’ati nechog‘lik butun jahonda keng tarqalganini anglash imkoniyatini yaratadi. Shuningdek, tadqiqotchilarni birlashtirib, O‘zbekiston san’ati va tarix fani ilgari qadam tashlashiga xizmat qiladi», — dedi Mkrtichev.Qayd etilganidek, kongress ishida xorijlik san’atshunoslar ham ishtirok etmoqda. Italiyadan kelgan kolleksioner Alberto Levining yurtimizga ilk tashrifi ekan.«Mening ota-bobolarim Eronning Mashhad shahrida istiqomat qiluvchi yahudiylardan bo‘lishgan. Ular qadimdan Samarqand, Buxoro, Toshkent shaharlariga karvon bilan kelishib, gilam va gazlamalar xarid qilishgan ekan. So‘ng XIX asrda Italiyaga ko‘chib ketishgan.O‘zim Eronda hech qachon bo‘lmaganman. O‘zbekistonga ham ilk tashrifim. Kitob-albomning Italiyadagi madaniy meroslarga bag‘ishlangan qismida maqola ham yozib berdim. O‘zbekistonga kelgach, bu yerning tabiati, odamlarning xushmuomalaligi, rang-barang madaniy merosidan hayratga tushdim. O‘zim hanuz turli antikvar, matolar, so‘zanalar bilan savdo qilaman. O‘zbekiston haqidagi taassurotlarimni albatta italiyalik xaridorlarimga so‘zlab beraman», — dedi Alberto Levi.Kongress ishining asosiy ko‘zga tashlangan yutug‘i «O‘zbekiston madaniy merosi jahon to‘plamlarida» loyihasi doirasida o‘tgan 6 yil davomida milliy osori-atiqalarimizga bag‘ishlangan 60 ta kitob-albom chop etilishidir.Shunisi ahamiyatliki, har yili muntazam chop etilayotgan ushbu kitoblarda xorijlik mutaxassislar madaniy merosimiz haqida o‘z fikrlarini bildirib maqolalar yozishgan. Kitob-albomlarda xorijiy davlatlarda saqlanayotgan osori-atiqalarimiz haqida batafsil ma’lumot berilgan.Qayd etilishicha, milliy hamkorlardan O‘zbekiston Respublikasi Fanlar akademiyasi, O‘zbekiston Respublikasi Tashqi ishlar vazirligi, O‘zbekiston Respublikasi Turizm va madaniy meros vazirligi, Abu Rayhon Beruniy nomidagi Sharqshunoslik instituti, YuNESKO ishlari bo‘yicha Milliy komissiya, Islom sivilizatsiyasi markazi, «Uzbekistan Airways» aviakompaniyasi, «Zamon Press Info» nashriyot uyi; xorijiy hamkorlardan ICESCO, ICCN, Islom tarixi, san’ati va madaniyati tadqiqot markazi (IRCICA) (Turkiya), «Mueller&Schindler» nashriyot uyi (Avstriya), Al-Furqon (Buyuk Britaniya) va boshqalar yordamida tashkillashtirilgan bunday anjuman har yili o‘tkaziladi va xorijiy kolleksiyalarda saqlanayotgan O‘zbekiston madaniy merosi namunalariga atalgan kitoblar har yili muntazam chop etib boriladi.Shuhrat Shokirjonov, jurnalist
Tasvirchi va montaj ustasi: Jahongir Aliboyev"
https://kun.uz/uz/news/2022/07/25/agrobank-atb-tomonidan-fargonaga-press-tur-tashkil-etildi,2022-12-01 20:28:49.155878,"Ayniqsa qishloq xo‘jaligini ilmiy asosida taraqqiy ettirishda ham ko‘zga ko‘rinarli amaliy ishlar olib borilmoqda. O‘zbekiston Respublikasi Prezidentining 2021 yil 16 dekabrda “Tomorqadan foydalanish samaradorligini oshirish, shuningdek, aholining tadbirkorlik tashabbuslarini moliyaviy qo‘llab-quvvatlash bo‘yicha qo‘shimcha chora-tadbirlari to‘g‘risidagi” qarori ijrosi yuzasidan aniq maqsadli sa’y-harakatlar boshlab yuborilgan.Xususan, tomorqa egalariga qulaylik yaratish maqsadida yangi “AgroZamin O’zimizniki” onlayn platformasi ishlab chiqildi va joriy yil 1 apreldan ishga tushirildi.Bu platforma orqali tomorqa yer egasiga o‘z mahsulotini onlayn sotish, urug‘, ko‘chat, mineral o‘g‘itlarni sotib olish, video qo‘llanmalar, onlayn maslahat olish imkoniyati yaratildi. Shuningdek mazkur platforma orqali mahsulot va xizmatlarni onlayn tarzda “Agromarkazlar”ga buyurtma berish imkoniyati taqdim etildi.Shuningdek, respublika bo‘yicha tomorqa yer egalari, dehqon va fermer xo‘jaliklari va boshqa qishloq xo‘jaligining barcha bo‘g‘inlariga “bir darcha” tamoyili asosida xizmat ko‘rsatish uchun hudud ixtisoslashuvidan kelib chiqib “Agromarkaz” lar tashkil etiladi.Ana shunday “Agromarkazlar” faoliyati bilan yaqindan tanishish maqsadida joriy yilning 23 iyul kuni Agrobank ATB tomonidan ommaviy axborot vositalari vakillari ishtirokida Farg‘ona viloyatiga press-tur tashkil etildi.Tadbir davomida ishtirokchilar Farg‘ona shahri va viloyatning O‘zbekiston tumanida joylashgan “Agromarkazlar”ini ko‘zdan kechirishga va ushbu markazlar tomonidan ko‘rsatilayotgan xizmatlarni joyida ko‘rishga muvaffaq bo‘ldi.Bu markazlar orqali tomorqa egalari, dehqon xo‘jaliklari va boshqa qishloq xo‘jalik yetishtiruvchilariga barcha turdagi xususan “yerga ishlov berib urug‘ qadashdan to tayyor mahsulot” gacha bo‘lgan zanjirli tizimni qamrab olgan tizimdagi xizmatlar ko‘rsatiladi. Xususan, Agromarkazlarda agronom, veterinar, o‘simliklarni himoya qilish, xizmat ko‘rsatuvchi mobil guruhlar, tomchilatib sug‘orish, parrandachilik, quyonchilik, bog‘dorchilik va uzumchilik yo‘nalishida konsalting (maslahat) xizmati;Ommaviy axborot vositalari press-tur davomida “Agromarkaz”larda yaratilgan shart-sharoitlari, imkoniyatlari bilan yaqindan tanishib o‘zlarni qiziqtirgan savollarga soha mutaxassislaridan batafsil javob oldi.“AgroZamin O’zimizniki” mobil ilovasini yuklab oling:Android: 1-HAVOLA, 2-HAVOLA. IOS: 1-HAVOLA. ""Agrobank"" ATB Matbuot xizmati Ⓣ"
https://kun.uz/uz/news/2022/07/25/qovun-tarvuz-tanlashda-nimalarga-etibor-berish-kerak,2022-12-01 20:28:50.642542,"Bunda andijonlik dehqon A’zamjon Hayitboy o‘g‘li bizga yaqindan yordam berdi.“Odatda ko‘rinishi chiroyli tarvuzlar shirin chiqadi. Shuning uchun dastlab uni ko‘rinishidan farqlab olish kerak. Ikkinchi navbatda esa kindigiga qarab yaxshisini tanlash mumkin. Bunda kindigi kattalari yaxshi pishgan, kichiklari xomroq bo‘ladi. Shuningdek, tarvuzni sotib olayotganda uning to‘nidagi chiziqlarga ham qarash kerak. Bu chiziqlar qanchalik katta va keng bo‘lsa, 100 foiz  qip-qizil pishgan bo‘ladi. Ko‘pchilik xaridorlar tarvuzni urib, tekshirib ko‘radi. Bunda agar tarvuzdan doiradek taranglagan tovush chiqsa, yangi va sifatli tarvuzni topdingiz hisob, aksi holatda esa u 3-4 kundan beri turgan yoki muddati o‘tgan sifatsiz tarvuz hisoblanadi. Qolaversa, tarvuzning bandidan ham uning yangi yoki turib qolganligini bilish mumkin. Bandi qurib qolgani eskiligidan, dirkillagani bo‘lsa, yangiligidan dalolatdir. Mabodo, tarvuzning tag qismida oq dog‘lari bo‘lsa, xavotirga hojat yo‘q. Bu uning sifatiga yoki ta’miga ta’sir qilmaydi. Shunchaki, quyosh ko‘rmagan, yerga tegib turgan tomonida oq dog‘lar paydo bo‘ladi”, – deya ta’kidlaydi suhbatdoshimiz. “Eskitdan ota-bobolarimiz “poliz mevalarini tanlayotganda, qovunning og‘irini, tarvuzning yengilini ol” – degan. Biz shunga amal qilamiz”, – deya o‘z tavsiyalarini davom ettiradi A’zamjon Hayitboy o‘g‘li.“Masalan, obi-novvotni oladigan bo‘lsak, uning sirtidagi to‘rlari qanchalik ko‘p bo‘lib, band bergan bo‘lsa, to‘liq pishgan hisoblanadi. Ko‘kcha qovunida ham shunday, uning to‘rlariga e’tibor berish kerak. Faqat unda band bo‘lmaydi, agar band bergan bo‘lsa, u ezilib qolgan, pishib o‘tib ketgan sanaladi. Hozir ayni pishiqchilik davrida bozorlarimizda xom tarvuz yoki qovunning o‘zi yo‘q”, – deydi dehqon."
https://kun.uz/uz/news/2022/07/25/15-sutkaga-qamalgan-bloger-olimjon-haydarov-2-kundan-song-ozod-qilindi-uning-sherigiga-chiqarilgan-qaror-ozgarishsiz-qoldi,2022-12-01 20:28:52.229691,"Oliy sud matbuot xizmatining Kun.uz’ga ma’lum qilishicha, JIB Qo‘qon shahar sudi tomonidan 22 iyulda chiqarilgan qarorning Olimjon Haydarovga oid qismi bekor qilinib, ish qo‘shimcha surishtiruv o‘tkazish uchun Qo‘qon shahar IIBga yuborilgan.Shunday qilib, birinchi instansiyada 15 sutkaga qamalgan bloger oradan ikki kun o‘tib ozod qilindi. Sud undan ikki sutka ma’muriy qamoqda saqlangan kuni uchun 90 ming so‘m qamoq xarajatlari undirish bo‘yicha ajrim chiqargan.Birinchi instansiya sudi qarorining Komil Ahmedovga tegishli qismi esa o‘zgarishsiz qoldirilgan.Kun.uz muxbiri bilan suhbatlashgan Olimjon Haydarov o‘zi bilan birga qamalgan bloger Komil Ahmedov ajrimdan norozi ekanligini, ayni vaqtda Oliy sudga kassatsiya tartibida shikoyat kiritishni rejalashtirayotganini ma’lum qildi.«Birinchi sudda ham menga oid dalillar yo‘q edi. O‘sha post ostiga meni ism-familiyam qo‘yib tarqatilgan. Shu sababli ish qo‘shimcha surishtiruvga qaytdi.Hozir Komil aka Oliy sudga kassatsiya shikoyati yozmoqchi», - deydi Olimjon Haydarov.Eslatib o‘tamiz, 22 iyul kuni farg‘onalik blogerlar Olimjon Haydarov va Komiljon Ahmedovlar diniy adovatni targ‘ib qiluvchi materiallar tarqatishda ayblanib, 15 sutkadan ma’muriy qamoq jazosiga hukm qilingan edi.Blogerlar tomonidan tarqatilgan post matni Din ishlari bo‘yicha qo‘mitaning ekspertiza xulosasiga ko‘ra, davlat idoralari vakillari faoliyatiga noto‘g‘ri baho berilgan hamda islom diniga e’tiqod qiluvchi fuqarolarda xristian diniga e’tiqod qiluvchi fuqarolarga nisbatan diniy adovatni targ‘ib qiluvchi xususiyatda, deb topilgan edi."
https://kun.uz/uz/news/2022/07/24/fvv-fuqarolarga-quyosh-urishidan-saqlanish-boyicha-tavsiyalar-berdi,2022-12-01 20:28:53.768578,"Favqulodda vaziyatlar vazirligi O‘zbekistonda kuzatilayotgan anomal issiq ob-havo vaqtida quyosh urishidan saqlanish qoidalari haqida ma’lumot berdi.Qayd etilishicha, ob-havoning keskin isib ketishi, ayniqsa, bolalar, qariyalar va bemorlarga og‘ir ta’sir qiladi. Hatto sog‘lom odamlar ham ba’zi bir qoidalarga rioya etishlariga to‘g‘ri keladi. Quyosh urishi ochiq havoda to‘g‘ri tushadigan quyosh nurlari ostida sodir bo‘ladi, lekin issiq ta’sir qilgandan so‘ng 6–8 soat o‘tib ham boshlanishi mumkin.Quyosh urishidan saqlanish uchun bir nechta qoidalarga rioya etish zarur:Quyosh urishi yoki issiq urishi belgilari:Birinchi tibbiy yordamni to‘g‘ri ko‘rsatish inson hayotini saqlab qolishi mumkin. Asosiysi, kishi o‘zini yo‘qotmasdan hammasini to‘g‘ri va tez bajarish zarur."
https://kun.uz/uz/news/2022/07/24/namanganda-damas-soyga-tushib-ketdi-lacetti-tosiqqa-borib-urildi,2022-12-01 20:28:55.232551,"Namangan viloyati Pop tumanida 23 iyul kuni avtomashina ehtiyotsizlik oqibatida soyga tushib ketdi.Viloyat Yo‘l harakati xavfsizligi boshqarmasi xabar qilishicha, «Chodak» MFY hududida Damas avtomashinasini yo‘lovchilarsiz boshqarib ketayotgan haydovchi mashinani orqaga qaytarib olmoqchi bo‘lgan vaqtida harakat xavfsizligini ta’minlay olmay, soyga tushib ketgan. YHXB xodimlari tomonidan haydovchiga yordam ko‘rsatilgan.Hodisa oqibatida avtomashina texnik shikastlangan. Haydovchiga jiddiy tan-jarohati yetmagan.«Shu o‘rinda barcha harakat ishtirokchilaridan yo‘llarda hushyorlikni oshirishlarini so‘rab qolamiz», deyiladi xabarda.Shuningdek, Namangan viloyati Namangan shahrida to‘siqqa urilgan avtomashinaga shikast yetdi. Qayd etilishicha, Islom Karimov ko‘chasida Lacetti transport vositasini boshqarib ketayotgan haydovchi harakat xavfsizligini ta’minlay olmay, shu ko‘chada joylashgan Uch pahlavon haykali oldidagi to‘siqqa borib urilgan.Hodisa oqibatida avtomashina texnik shikastlangan. Jabrlanganlar yo‘q."
https://kun.uz/uz/news/2022/07/24/gijduvonda-qoshnisining-lacettisiga-ot-qoyib-yuborgan-shaxs-sudlandi-bunga-kabutarlar-uchib-ketgani-sabab-bolgan,2022-12-01 20:28:56.705492,"Buxoro viloyati G‘ijduvon tumanida qo‘shnisining mashinasini yoqib yuborgan shaxsga sud hukmi o‘qildi. Bu haqda Ichki ishlar vazirligi xabar qildi.Ma’lum qilinishicha, G‘ijduvon tumanida yashovchi A.R. mahalladoshi, kabutar boquvchi fuqaro F.B.ga uyida kabutar saqlashga qiziqishi ortayotganini aytib, undan 13 dona kabutar keltirib berishini so‘ragan. Ko‘p o‘tmay olib kelingan kabutarlarning ikki donasi yo‘qolgan. A.R. esa qo‘shnisidan yo‘qolgan kabutarlarni topib berishini talab qilgan. Shunda qo‘shnisi kabutar uchib ketgan bo‘lishi mumkinligini aytgan. Ularning evaziga bir dona o‘zining kabutarini berishini va ikkinchi kabutar qaytib kelmasa, keyinroq yana bir dona kabutar berishini tushuntirgan.Biroq jahli chiqqan A.R. o‘ziga avvaldan tanish bo‘lgan, uyida benzin sotuvchi A. ismli tanishining oldiga borib, u bilan spirtli ichimlik ichgan. Kechki payt uyiga qaytguncha tanishidan benzin olib, kabutar sotuvchi qo‘shnisi F.B.ning hovlisi oldida turgan Lacetti avtomashinasiga benzin sepib, yoqib yuborgan va voqea joyidan qochib ketgan.Dastlabki tergov-surishtiruv ishlari davomida A.R.ning jabrlanuvchiga 86 million 397 ming 465 so‘mlik moddiy zarar yetkazgani aniqlanib, tegishli tartibda jarima belgilangan.Unga nisbatan Jinoyat kodeksining 173-moddasi (mulkni qasddan nobud qilish yoki unga zarar yetkazish) 2-qismi qo‘llanib, 2 yil 6 oy muddatga ozodlikdan mahrum qilish jazosi tayinlangan."
https://kun.uz/uz/news/2022/07/24/toshkentda-gazel-yonib-ketdi,2022-12-01 20:28:58.106777,"Toshkent shahri Yakkasaroy tumanida 23 iyul kuni «Gazel» yuk avtomobili yonib ketdi. Favqulodda vaziyatlar vazirligi holat yuzasidan ma’lumot berdi.Unga ko‘ra, soat 19:35 da Yakkasaroy tumani Bobur ko‘chasidagi ko‘prik ustida harakatlanib ketayotgan «Gazel» rusumli yuk avtomobilida yong‘in sodir bo‘layotgani to‘g‘risida shahar FVBga xabar kelib tushgan.Shundan so‘ng 2 ta yong‘in-qutqaruv ekipaji soat 19:39 da voqea joyiga yetib borgan va yong‘in soat 19:44 da o‘chirilgan. Hodisa oqibatida tan jarohati olgan va halok bo‘lganlar yo‘q. Hozirda yong‘in sababi va moddiy zarar miqdori aniqlanmoqda."
https://kun.uz/uz/news/2022/07/24/buxoroda-texnikumga-oqishga-kiritib-qoyish-evaziga-15-ming-dollar-olgan-shaxs-qolga-olindi,2022-12-01 20:28:59.552227,"Buxoroda ta’lim muassasasiga o‘qishga kiritib qo‘yishni va’da qilgan fuqaro qo‘lga tushdi. Bu haqda viloyat ichki ishlar boshqarmasi axborot xizmati xabar berdi.Buxoro viloyati huquqni muhofaza qiluvchi idoralar xodimlarining hamkorlikdagi tezkor tadbiri davomida Shofirkon tumani Chandir qishlog‘ida yashovchi 1997 yilda tug‘ilgan A.Y. Muborak tumanidagi tibbiyot texnikumida ishlovchi tanishlari orqali fuqaroni ushbu texnikumga o‘qishga kiritib qo‘yish evaziga 1,5 ming dollar pulni firibgarlik yo‘li bilan talab qilib, Buxoro shahridagi savdo majmuasi oldida ushbu pullarni olayotgan vaqtda qo‘lga olingan.Mazkur holat yuzasidan A.Y.ga nisbatan Jinoyat kodeksining 168-moddasi 1-qismi va 211-moddasi 1-qismi bilan jinoyat ishi qo‘zg‘atilib, dastlabki tergov harakatlari olib borilmoqda."
https://kun.uz/uz/news/2022/07/24/ssv-xorijiy-va-nodavlat-otmlardan-oqishni-kochirishda-necha-ball-talab-etilishini-malum-qildi,2022-12-01 20:29:01.029164,"Sog‘liqni saqlash vazirligi matbuot xizmati xorijiy va nodavlat oliy ta’lim muassasalaridan O‘zbekistonga o‘qishni ko‘chirish uchun 129 ball to‘plash talab etilishini ma’lum qildi.Ma’lum qilinishicha, 2022/2023-o‘quv yili uchun xorijiy va nodavlat oliy ta’lim muassasalaridan talabalar o‘qishini ko‘chirish bo‘yicha arizalar my.dtm.uz tizimi orqali qabul qilinadi. Xorijiy mamlakatlarda faoliyat yuritayotgan (jumladan, xalqaro tan olingan reytinglarda birinchi 1000 ta o‘rindan birini egallagan) oliy ta’lim tashkilotlaridan davlat oliy ta’lim muassasalarining mos va turdosh ta’lim yo‘nalishlariga ko‘chirishda ta’lim yo‘nalishlari bo‘yicha Davlat test markazi tomonidan test sinovlari o‘tkaziladi.Test sinovlari bo‘yicha o‘tish ballari har yili 15 iyulga qadar Oliy va o‘rta maxsus ta’lim vazirligi hamda tizimida oliy ta’lim muassasalari bo‘lgan vazirlik va idoralar tomonidan belgilanadi, shuningdek, Davlat test markazining rasmiy veb-saytida e’lon qilinadi.Jumladan, tibbiyot yo‘nalishida bu yil xorijiy yoki nodavlat OTMdan o‘qishni ko‘chirish uchun talaba 129 ball to‘plashi talab etiladi. O‘tish ballidan past natija to‘plagan talabalar bakalavriatga qabul qilishdagi tartibga muvofiq, tabaqalashtirilgan to‘lov-kontrakt asosida talabalar safiga qo‘shiladi.Xorijiy mamlakatlarda faoliyat yuritayotgan OTMdan davlat oliy ta’lim muassasalarining mos va turdosh bo‘lmagan ta’lim yo‘nalishlariga ko‘chirishga ruxsat etilmaydi."
https://kun.uz/uz/news/2022/07/24/koz-ongimda-uylarimiz-yoqildi-bobom-amakim-oldirildi-jiyanim-zorlandi-fargonadan-antaliyaga-kochib-ketgan-mesxeti-turki,2022-12-01 20:29:02.599715,"“Lekin men bu voqealarda o‘zbeklarni ayblamayman. Hech bir millat yomon bo‘lmaydi, har bir millatning esa yomon odamlari bo‘ladi. Farg‘ona voqealari oldindan rejalashtirilgani, qirg‘in qilgan jinoyatchilarga to‘la erkinlik berilgani ma’lum edi. Daraxtning ustiga qochib chiqib, atrofni kuzatganlarimni haligacha dahshat bilan eslayman. Vahshiylik shu darajaga yetdiki, yosh bolani boshi bilan yerga ko‘mib, oyog‘ini osmondan qilib qo‘yishgandi...”, – deya hikoya qiladi Farg‘onada tug‘ilgan, ayni paytda Turkiyada yashayotgan Arsen Nuri. Millatchilik asosidagi ziddiyatlar shu qadar og‘riqli iz qoldiradiki, yillar ham unga davo bo‘la olmaydi. Yaqinda bo‘lib o‘tgan Qoraqalpog‘iston voqealarida ham ayrim kuchlar mana shu jihatni qurol qilib, o‘rtaga pona qoqishga uringanlari bejiz emas. Bundan 33 yil avval bo‘lib o‘tgan Farg‘ona voqealari ham O‘zbekiston tarixida qonli dog‘ bo‘lib qolgan.O‘shanda mesxeti turklariga mansub aholi hujumlarga uchragan, oqibatda ularning ko‘pchiligi o‘ldirilgan, omon qolganlarining aksariyati O‘zbekistonni tark etib, turli davlatlarga ko‘chib ketishgandi. Ayni paytda Antaliyada yashayotgan shu millatga mansub hamyurtimiz Arsen Nurining Kun.uz muxbiriga so‘zlab bergan hikoyasi ham juda ta’sirli.– Arsen, Farg‘onani qanday manzaralar bilan eslaysiz?– Farg‘onani haligacha entikib eslayman. O‘zbekiston men tug‘ilgan, hanuz talpinadigan mamlakat. Bolaligim shu shaharda o‘tdi. Bitta ko‘chada ruslar, tatarlar, o‘zbeklar, yunonlar va boshqa millatlar ahil-inoq yashardik. Farg‘ona yam-yashil, go‘zal va zamonaviy shahar, taomlari, nonlarining ta’mi dunyoda topilmaydigan maskan sifatida yodimda qolgan. Biz u yerda xotirjamlik va eminlikda kun kechirganmiz. Afsus, hammasi bir necha kunda ag‘dar-to‘ntar bo‘lib ketdi.– Tarixga “Farg‘ona voqealari” nomi bilan kirgan bu kunlar haqida so‘zlab bering.– Har bir millatning sinovli kunlari bo‘ladi. Lekin yaratganning bizning millatdoshlarimizga atagani ko‘proq ekan nazarimda. Mesxeti turklari dunyo bo‘ylab sochilib ketishgan. O‘zbekistonga ham surgunlar bilan kelib qolganmiz va shu yerda qo‘nim topganmiz. Qaysidir yaramas kuchlarning kasriga bizni shunday vatandan ham mosuvo qilishdi.1989 yilning yozida vodiyning bir nechta nuqtalarida, avval Namangan va Qo‘qonda, keyinchalik Farg‘onada bu voqealar bo‘lib o‘tdi. Bundan oldinroq g‘alati voqea esimda qolgan. Mening bobom kolxozda rais bo‘lgan va uning mehmonxonasi devorida ikkita qadimiy miltiq osig‘liq turardi. Uning yaqin tanishi kelib o‘sha miltiqlarni so‘radi. Bobom hayron bo‘ldi va bermasligini aytdi. Ammo qayta-qayta so‘rayverdi, bermaganidan keyin hatto qo‘rqitishga o‘tdi.Shunda bobom otam va amakilarimni chaqirib, bunday talab sababidan xavotirlanayotganini bildirgandi. Yana bir muhim jihat – qirg‘indan ma’lum muddat oldin amnistiya e’lon qilindi. Juda ko‘p og‘ir jinoyat sodir etib qamalganlar ham ozodlikka chiqishdi. Shundan keyin bir necha kun o‘tib notinchliklar yuz berdi. Ular shu qadar tez boshlandiki, ko‘pchilik nima bo‘layotganini tushunishga ulgurmadi hatto. Qisqa muddat ichida bobomni o‘ldirishdi, keyin amakimni... Yoshgina jiyanimni zo‘rlab ketishdi. Men, yosh bola daraxt ustiga chiqib yashiringanman. Hovlida bir bolakayni boshi bilan yerga ko‘mib, oyog‘ini chiqarib qo‘yishgani hamon yodimdan chiqmaydi.Eng dahshatlisi, hukumat bizga umuman yordam bermadi. Harbiylar kelishganida esa kech bo‘lgandi. Juda ko‘pchilik qirilib ketdi. Rasmiy ma’lumotlarda 103 kishi, 52 mesxeti turki va 32 nafar o‘zbek o‘lgani aytiladi. Lekin men bunga ishonmayman, o‘lganlar ancha ko‘p bo‘lgan.Bizni to‘plab lagerga joylashtirishdi. Keyin har qayoqqa tarqatib yuborishdi. Shu tarzda O‘zbekistonda halovat topgan bir millat sochilib ketdi. Biz Rossiyaga bordik va bir yil yashadik. Ammo otam u yerning madaniyatiga ko‘nika olmadi, keyin Turkiyaga keldik. Mana, shuncha yildan beri shu yerdamiz.– Bo‘lib o‘tgan voqealar tufayli o‘zbeklarga munosabatingiz o‘zgarganmi?– Yo‘q! Men bu voqealarda o‘zbeklarni ayblamayman. Hech bir millat yomon bo‘lmaydi, har bir millatning esa yomonlari bo‘ladi. Farg‘ona voqealari oldindan rejalashtirilgani, qirg‘in qilgan jinoyatchilarga to‘la erkinlik berilgani ma’lum edi. Biz o‘zbeklar bilan juda ahil edik. U buzg‘unchi kuchlarning millati yo‘q, ularni umuman inson hisoblamayman ham.Farg‘onada haligacha amakivachcham yashaydi. Men do‘stlarim, qarindoshlarim bilan aloqadaman. Men hamisha farg‘onalik bo‘lib qolaman, pasportimga ham bu yozilgan. U yerda hovlimiz qolgan, o‘tgan yili borib, hovlimizni o‘z nomimga rasmiylashtirib keldim. Vaqtlar kelib balki tug‘ilgan yurtimga qaytarman, o‘sha hovlini obod qilib, xotirjam yasharman, Alloh biladi...– Oilangiz haqida so‘zlab bering.– Rafiqam Ukraina ruslaridan. Qizig‘i, uning ham yurti hozir og‘ir sinovda. Biz Rossiya urush boshlashidan oldinroq Ukrainaga borib kelgandik. Qaytganimizdan biroz vaqt o‘tib bu voqealar yuz berdi. Prezident Erdo‘g‘an Ukrainadan millatimizga mansub 6,5 ming nafar insonni ko‘chirib olib keldi va barcha sharoit bilan ta’minladi.Antaliyada keksa onam va oilam bilan yashayman, Allohga shukr, farzandlarim ulg‘aymoqda. Siz mehmon bo‘lib turgan Kemer tumanida mehmonxona menejyeri bo‘lib ishlayman. Bu yerga o‘zbekistonliklar ko‘p kelishadi va ular bilan suhbatlashib, Farg‘onani yodga olaman.Abror Zohidov suhbatlashdi,
Antaliya, Kemer."
https://kun.uz/uz/news/2022/07/23/andijonda-tashabbusli-budjet-samarasi-aholi-ikkinchi-mavsumda-ham-faol,2022-12-01 20:29:04.087175,"G‘olib takliflarning umumiy qiymati 90 mlrd 25 mln so‘mni tashkil etib, mablag‘lar viloyat bo‘yicha ichki yo‘llarni ta’mirlash, umumta’lim maktablarini ta’mirlash va jihozlash, yoritish tizimlarini ishga tushirish, maktabgacha ta’lim muassasalari, tibbiyot muassasalarini ta’mirlash, jihozlash va boshqa ko‘plab yo‘nalishdagi loyihalarni bajarishga qaratildi.“Tashabbusli budjet” loyihasining ikkinchi bosqichi boshlanishi oldidan biz birinchi bosqich g‘olib loyihalari qay darajada amalga oshirilgani bilan qiziqdik. Shu bois viloyatning chekka hududi bo‘lgan Ulug‘nor tumanida hamda Shahrixon, Oltinko‘l tumanlaridagi loyiha g‘olibi bo‘lgan mahallalarda bo‘ldik.Quvonarlisi, aholi “Tashabbusli budjet” tufayli mahallalariga kirgan obodlikdan xursand.Oltinko‘l tumani Ittifoq mahallasida 1,7 kilometr yo‘l asfalt qilingan.“Tashabbusli budjet” bizga juda ma’qul keldi. Qarangki, o‘z muammomizni telefonda ovoz berish yo‘li bilan hal qila oldik. Ko‘chamizga kirib-chiqishga taksistlar ham og‘rinardi. Esimda, ayolim homilador bo‘lganida “Tez yordam” ko‘chamizga kira olmagan. Ko‘cha boshiga “nosilka”da olib chiqqanmiz. Hozir mana, asfaltlar qilindi, juda xursandmiz”, – deydi mahalla faoli Nizomiddin Hayitov.Mahalladan xalq deputatlari Oltinko‘l tuman kengashiga saylangan deputat Guldona Qurbonova va mahalla faoli Oltinbek Turdiyevlar “Tashabbusli budjet” mahalla ahlini birgalikda maqsad sari intilib natijaga erishish mumkinligini isbotlaganini bildirishdi.Shahrixon tuman Oqto‘nli mahallasida ham 2,7 kilometr yo‘l “Open Budget” loyihasi orqali asfalt qilinibdi.“Yo‘llarimiz qishda loy-balchiq, o‘ydim-chuqur, yozda chang-to‘zon bo‘lib, mehmonlar kelsa uyalib qolar edik. Mahalla ahli to‘planib, bir yoqadan bosh chiqarib 2721 ta ovoz yig‘dik. Mana endi mahallamizni juda ko‘p ko‘chalari asfalt qilindi. Aholi juda xursand”, deydi mahalla oqsoqollaridan Obidjon Nurmatov.Ulug‘nor tumanidagi 7-umumta’lim maktabi pedagogik jamoasi o‘zlarini qiynab kelayotgan muammolarni hal qilish, ya’ni qo‘shimcha binolar qurish uchun harakat qilib maqsadiga erishibdi.Maktabning boshlang‘ich sinf o‘qituvchisi Zulfiya Boyboboyeva o‘z fikrlarini bildirdi:“Maktabimiz 210 o‘ringa mo‘ljallangan bo‘lib, bolalarni o‘qitishda xonalar yetishmovchiligi muammosi bor edi. O‘qituvchilar va ota-onalar bilan birgalikda “Tashabbusli budjet”da qatnashib 481 ta ovoz bilan 844 million so‘mlik loyihani yutib oldik. Qo‘shimcha binolar qurilishi boshlanib ketgan. Nasib qilsa, o‘quvchilarimiz yangi o‘quv yilini chiroyli va zamonaviy jihozlangan xonalarda boshlashadi”.Oltinko‘l tuman 42-umumta’lim maktabi direktori Sarvarbek Nazarov biz bilan suhbatda “Tashabbusli budjet” loyihasida 100 o‘rinli oshxona jihozlari uchun 25 million so‘mlik loyihada qatnashib g‘olib chiqishgani va bugungi kunda mazkur jihozlar maktabga yetib kelganini bildirdi.Andijonda 2-mavsum boshlanganMa’lumki, respublikamizda 15 iyuldan “Tashabbusli budjet” loyihasining ikkinchi mavsumi boshlandi.Andijon viloyatida navbatdagi mavsumga 77 mlrd 64 mln so‘m miqdorida mablag‘ yo‘naltiriladi. Bu borada Andijon viloyati Moliya boshqarmasi bo‘lim boshlig‘i Alijon Rasuljonov ma’lumot berdi.“Tashabbusli budjet”ning birinchi mavsumi bo‘yicha Andijon viloyatida g‘olib deb topilgan 161ta loyihaga 90 mlrd 25 mln so‘m mablag‘ ajratilib, loyihalar bo‘yicha smeta hujjatlari ishlab chiqildi. 129 ta obektning pudratchisi aniq bo‘lib, qurilish-ta’mirlash ishlari hamda tovar xizmat sotib olish bilan bog‘liq tadbirlar amalga oshirildi. Qolgan loyihalar bo‘yicha tender-savdolari bo‘lib o‘tmoqda.Joriy yilning 15 iyulidan “Tashabbusli budjet”ning ikkinchi mavsumiga start berildi. Mavsumga 72,0 mlrd so‘m hamda 2-chorak daromadlar rejasining orttirib bajarilgan qismi hisobidan 5 mlrd 64 mln so‘m miqdorida mablag‘ yo‘naltirildi. Jumladan:— Andijon shahriga 7 mlrd so‘m, Xonobod shahriga 1 mlrd so‘m, Andijon tumaniga 5 mlrd 40 mln, Asaka tumaniga 7 mlrd 332 mln so‘m, Baliqchi tumaniga 4 mlrd 967 mln so‘m, Buloqboshi tumaniga 3 mlrd 700 mln so‘m, Bo‘ston tumaniga 2 mlrd 362 mln so‘m, Jalaquduq tumaniga 4 mlrd 309 mln so‘m, Izboskan tumaniga 5 mlrd 500 mln so‘m, Marhamat tumaniga 4 mlrd 407 mln so‘m, Oltinko‘l tumaniga 4 mlrd so‘m, Paxtaobod tumaniga 5 mlrd 365 mln so‘m, Ulug‘nor tumaniga 2 mlrd 275 mln so‘m, Qo‘rg‘ontepa tumaniga 5 mlrd 133 mln so‘m, Shahrixon tumaniga 6 mlrd 249 mln so‘m, Xo‘jaobod tumaniga 3 mlrd 29 mln so‘m ajratilgan.O‘ylaymizki, viloyatimiz fuqarolari ikkinchi mavsumda ham ko‘tarinki ruhda ishtirok etadi”, deydi mutasaddi.“Tashabbusli budjet” jarayonining 2-mavsumida:Axborot texnologiyalari va kommunikatsiyalarini rivojlantirish vazirligi Moliya vazirligi bilan birgalikda “Tashabbusli budjet” jarayoniga fuqarolarni keng jalb qilish maqsadida jarayonning boshlanishi oldidan fuqarolarga ommaviy tarzda xabardor etuvchi maxsus SMS xabarnoma yuborishi ko‘zda tutilgan."
https://kun.uz/uz/news/2022/07/23/xodimlariga-avtomobil-sovga-qiladigan-tadbirkor,2022-12-01 20:29:05.553613,"""Biznesga kirib kelishingiz qanday bo‘lgan?"" degan savolga javob berar ekan, Ilhom Begimqulov quyidagilarni so‘zlab berdi:- Ota-onam tadbirkor emas, o‘zim ham uzoq yillar zavodda ishchi bo‘lib ishlaganman. Ilk bor biznes bilan shug‘ullanishni boshlaganda 10 000 dollarga tushib bankrot bo‘ldim. Yana zavodga qaytdim, ikki yil davomida yemay ichmay qarzimni to‘ladim. Lekin shaxsiy biznesimga ega bo‘lish istagi yana qarz olib yangi biznesni boshlashga undadi. Afsuski bu safar ham omad kulib boqmadi, 40 000 dollar qarzga kirdim. Dunyo ko‘zimga qorong‘i bo‘lib ketdi, endi 10 yil qarz to‘lash haqida o‘ylab hatto o‘zimni o‘ldirish fikriga ham tushdim. Farzandlarim, ota-onamni o‘ylab bu fikrdan qaytdim, yaqinlarimning daldasi, ustozlarimning ko‘rsatmalari bilan yana biznesni davom ettira boshladim. Tun-u kun ishga sho‘ng‘ib ketdim, hatto to‘yib uxlashga imkon bo‘lmadi. Natijada yana katta falokat ro‘y berdi. Rulda uxlab qolishim oqibatida avtohalokatga uchradim. Mashinam yonib ketdi, mashinaga qo‘shilib ichidagi pullar, hujjatlarim va 400 ta abituriyentning asl nusxa hujjatlari ham yonib kul bo‘ldi. Men urilgan mashina ham yondi, uning ichidagi tuxumlar pishib qoldi. Xonavayron bo‘ldim. Oyog‘im uch joyidan singani sabab ikki oy kasalxonada qolib ketdim. Avtohalokat menga 60 000 dollarga tushdi. Ustimdan arizalar yozishdi, Ichki ishlar organlari aralashdi. Tadbirkorga kuchli iroda, sabr-matonat, qat’iyatlilik kabi sifatlar o‘ta zarur ekan. Agar shu sifatlar bo‘lmaganida ortga tisarilib ketgan bo‘lardim. Ammo boshlagan ishlarimni tugatish, qarzlarimni uzish, odamlar oldidagi mas’uliyatimni bajarish maqsadida yaqinlarimdan yana qarz olib ishni davom ettirdim. Do‘stim Ulug‘bek bilan viloyatma-viloyat yurib, 90-95 foiz hujjatlarni qayta tiklab, o‘qishlarga joyladik. Fursatdan foydalanib, meni ko‘rib turgan bo‘lishsa ularning barchalaridan uzr so‘rayman.- Hozirgi kunda biznesingizda qanday natijalarga erishdingiz?- Bugungi kunda biz asos solgan ""Asia Consult Holding""da 300 ga yaqin xodim ishlaydi, O‘zbekiston bo‘ylab 26 ta filialimiz bor, o‘tgan uch yil ichida 10 000 dan ortiq talabani chet davlatlariga o‘qishga jo‘natdik, Singapur, Malayziya, Turkiya, Xitoy, Rossiya, AQShdagi o‘quv dargohlari bilan shartnomalarimiz bor, 10 dan ortiq davlat, 40 dan ortiq institutlar bilan to‘g‘ridan to‘g‘ri ishlayapmiz. Qaysi davlatga borsak talabalarimiz bor, kutib olishadi, ko‘rishamiz, ko‘nglim ko‘tariladi. Xudoga shukr, o‘sha qiyinchiliklardan keyin boshlagan ishlarimiz yurishib ketdi.- Kompaniyangizning oldiga qo‘ygan maqsadlari haqida aytib bersangiz.- Rivojlangan davlatlar tajribasini ko‘radigan bo‘lsak faqat mutaxassis tayyorlash bilan ish bitmas ekan, agar  mutaxassis tayyorlasangiz, faqat mutaxassis ish bilan ta’minlanadi, agar tadbirkorlarni, biznesni boshqara oladigan insonlarni tayyorlasangiz ularning har biri yuzlab, minglab odamlarni ish bilan ta’minlaydi. Bugungi kunda ""Biznes maktab"" ga asos soldik. Maqsadimiz orttirgan bilim va tajribalarimizni yoshlarga ulashish. Strategiyamiz bo‘yicha yetarlicha tadbirkorlarni yetishtirib chiqarsak, 2030 yilga borib ""Mardikorlik, xayr endi"" nomli bayram o‘tkazsak bo‘ladi.To‘liq suhbatni YouTube kanalimizda ko‘ring.Murojaat uchun:Telegram: @ilxom_begimkulov
Telefon: +99855 503 10 10 
Sayt : ilxombegimqulov.uz"
https://kun.uz/uz/news/2022/07/23/samarqanddagi-qoziqorinsimon-bino-buzilishi-kerakmi-olimlar-va-mutaxassislar-fikri,2022-12-01 20:29:07.057111,"Bu binoning zarur xavfsizlik talablari va shaharsozlik me’yorlariga javob bermasligi haqida dastlab qurilish vazirligi o‘z munosabatini e’lon qildi. Chunonchi, vazirlik «O‘zog‘irsanoatloyiha» AJ va Samarqand viloyat qurilish nazorati inspeksiyasi xodimlari tomonidan 2022 yil 6 may kuni binoning seysmik holati o‘rganib chiqilib, binoning QMQ, ShNQ talablariga javob bermasligi va kolonnalarning ayrim joylari darz ketganligini ko‘rsatib, binoni buzish bo‘yicha xulosa berilganini qayd etgan.Samarqand viloyat qurilish nazorati inspeksiyasi ham bu binoning texnik holati haqida matbuot anjumani o‘tkazgan edi.Shundan so‘ng Kun.uz saytida ushbu binoni qurgan tadbirkor Furqat Xalilov bilan katta intervyu e’lon qilindi. Tadbirkor binoni qanday barpo etganini hikoya qilib, so‘nggi yillarda uni hujjatlashtirish bilan bog‘liq to‘sqinliklarga duch kelayotganini aytib bergan edi.Nihoyat, Qurilish vazirligi qurilish sohasi soha mutaxassislari, olimlar ishtirokida Samarqand viloyat qurilish bosh boshqarmasida ushbu binoning mustahkamligi va qonuniyligi bilan bog‘liq masalalarga oydinlik kiritish uchun katta matbuot anjumani tashkillashtirdi.12 qavatli mehmonxona binosining texnik holati haqida dastlab Samarqand viloyat qurilish bosh boshqarmasi boshlig‘i Laziz Hamidov o‘z fikrlarini bildirdi. Boshqarma boshlig‘i bino shaharsozlik normalariga mutlaqo javob bermasligini ta’kidlab o‘tib, uning mustahkamligi ham savol ostida ekaniga urg‘u berdi. Chunonchi, binodan foydalanishga ruxsat berilsa, unda qo‘shimcha yuklar paydo bo‘lishi, qurilganiga 6 yil bo‘lib hali bo‘y ko‘rsatmagan nuqsonlar tezda paydo bo‘lib, binoda ishlayotgan, yashayotgan insonlar, shuningdek qo‘ni-qo‘shnilar hayotiga xavf solishi mumkinligini aytib o‘tdi.Shu sababli, dastlab binoning mustahkamligi borasida soha mutaxassislari va olimlar, xulosa bergan tashkilot xodimlariga so‘z berdi.Binoning mustahkamligini shaxsan o‘zi vizual va instrumental tekshirib ko‘rgan va xulosa bergan «Og‘irsanoatloyiha» aksiyadorlik jamiyati yetakchi mutaxassisi Aburayhon Safayev binoda juz’iy kamchiliklar borligi, uning mustahkamligini kompyuterda modellashtirib hisoblanganda xatolarga yo‘l qo‘yganini ta’kidladi. Binoning seysmik mustahkamligini hisoblashda 7 ballik zilzilaga hisoblangani, hudud 8 ballik zilzila zonasi ekani, qolaversa, amalda binoning muayyan konstruksiyasi yo‘qligi, hisoblashda esa rigelli tizim deb olingani, binoning 7-qavatigacha rigel yo‘qligini bayon qildi.O‘ZGAShKLITI Toshkent filiali bino va inshootlarni texnik tadqiq etish bo‘limi mutaxassisi Sarvar Abdujabborov «SVP MASKAN» MChJ tomonidan binoning mustahkamligi hisoblangan «Lira» dasturiga ma’lumotlar to‘g‘ri kiritilganini shubha ostiga oldi. Dastur lisenzionligi yoki yo‘qligiga urg‘u qaratdi.Samarqand  davlat arxitektura va qurilish instituti professor-o‘qituvchilari ham so‘zga chiqib, binoning mustahkamligi borasida o‘z fikrlarini bildirishdi. Jumladan, o‘qituvchi Vladimir Kondratev bunday binoni ataydan o‘ylab topish mumkinmas, deb baholadi va «O‘zog‘irsanoatloyiha» AJning xulosasini to‘liq qo‘llab-quvvatlashi va bino buzib tashlanishi kerakligini ta’kidlab o‘tdi.Shundan so‘ng binoning ishchi loyihasini tuzgan «KONSTANT-PROYEKT» MChJ tashkilot rahbariga so‘z berildi. Rahbar Odil Ziyadullayev kutilmaganda loyihani unga qarashli firma ishlab chiqmagani, ustidagi muhr uning korxonasiniki bo‘lsa ham, imzo uniki emasligini aytdi.Furqat Xalilov bino qurilishi 2012 yilda boshlanib, 2016 yilda yakunlangani, yaponlar bilan qilingan dastlabki loyiha yonib ketgani, shundan so‘ng 2017 yilda «KONSTANT-PROYEKT» MChJning filiallaridan birida loyiha qayta tiklaganini aytib o‘tdi.Shunga qaramasdan, yuqori qavatdagi rigellarda so‘nggi tekshiruvlar chog‘ida ostki armaturalar soni loyihadagidek 4 dona emas, 2 dona qo‘yilgani, rigellar balandligi loyihadagidek 400 mm emas, 200 mm ekani aniqlangan. Biroq shu loyiha asosida binoning mustahkamligini hisoblagan «SVP MASKAN» MChJ ham hisob-kitoblarda armaturalar sonini 4 dona, balandligini 400 mm deb olgani qayd etildi.Qurilish boshqarmasi boshlig‘i Laziz Hamidov noqonuniy qurilayotgan bino nega o‘z vaqtida aniqlanib, uning qurilishini to‘xtatish bo‘yicha zarur choralar ko‘rilmagani haqidagi savolga ham javob berdi.Uning aytishicha, noqonuniy qurilayotgan binoni to‘xtatish va buzish borasida xatti-harakatlar 2016 yildan buyon olib borilmoqda. Tadbirkorga ogohlantirish xati berilgan, ish sudga oshirilgan. Sud jarayoni hamon davom etib kelmoqda ekan.Samarqand viloyat qurilish nazorati inspeksiyasi boshlig‘i Sa’dulla Ziyodullayev bino hech qanday xavfsizlik me’yorlariga to‘g‘ri kelmasligi, uni buzish lozimligini yana bir bor ta’kidlab o‘tdi.Binoni instrumental tekshiruvdan o‘tkazib, uning mustahkamligi borasida to‘rt marta ijobiy xulosa bergan SamDAQI temir-beton konstruksiyalar kafedrasi mudiri, dotsent Valiahmad Usmonovga ko‘ra, binoning umumiy mustahkamligi joyida. Bu hisob-kitoblar vositasida aniqlagan. Binoning kuchaytirilishi zarur bo‘lgan konstruksiyalari borasida tavsiyalar berilgan. Tavsiyalarga ko‘ra, binoda kuchaytirish ishlari olib borilgan, chunonchi 5-qavatdagi konsollar ostiga kuchaytiruvchi va ushlab turuvchi tirgak ustunlar o‘rnatilgan.V.Usmonov tashqi tomondagi tirgak ustunlardagi yoriqlar binoning og‘irligidan emas, keyinchalik cho‘kishi natijasida hosil bo‘lganini urg‘uladi.Samarqand davlat arxitektura va qurilish instituti Qurilish mexanikasi kafedrasi dotsenti Sobir Toshev har ikkala xulosaga qisman qo‘shilishi, binoning mustahkamligini saqlab qolish mumkin bo‘lgani, biroq maslahatlar quruvchi tomonidan inobatga olinmagani to‘g‘risida gapirdi.Chunonchi u, binoda yong‘in xavfsizligi qoidalariga mutlaqo rioya qilinmaganini ta’kidlab, ushbu binoni buzish tarafdori ekanini, biroq «O‘zog‘irsanoatloyiha» AJ tomonidan berilgan xulosalar yetarli emasligini aytib o‘tdi.Sobir Toshev binoni tashqi tomondan yadro qo‘yib, yoki qo‘shimcha binolar bilan qisib mustahkamligini oshirish, qulashdan saqlab qolishning amalda imkoni borligi, biroq bunda tadbirkorning ko‘proq puli ketishi, shu sababli eng yaxshi holatda uning qavatlari soni kamaytirilishi kerakligini ta’kidlab o‘tdi.«Qishloqqurilishloyiha» MChJ bosh konstruktori Sherzod Odilov binoning mustahkamligi borasida uzil-kesil xulosaga kelish uchun Turin politexnika instituti filialida mavjud zilzila laboratoriyasidan foydalanish lozimligini ta’kidlab o‘tdi. Ya’ni binoning mustahkamligini aniqlash uchun ma’lum bir ballgacha tebratib ko‘rishni taklif qildi.Jo‘ysoy mahallasida uzoq yillardan buyon istiqomat qilib kelayotgan faxriylardan Furqat Xalilovning amakisi va qo‘shnisi Olim Xalilov agar bino mustahkamlik talabiga javob bermaydigan bo‘lsa, u buzib tashlanishi kerakligi, mutaxassislar bino mustahkam degan yakdil fikrga kelishsa, uning qolishiga qarshi emasligini ta’kidlab o‘tdi. Agar, bino qolishi uchun yon-atrofdagi uylar buzilishi kerak, degan xulosaga kelinsa, u o‘z uyini hech qachon bo‘shatib bermasligini ham ta’kidlab o‘tdi.Bir necha yil Rossiyadagi loyihalash firmalarida ishlab kelgan Samarqand davlat arxitektura va qurilish instituti katta o‘qituvchisi Alisher Badalov o‘zining otashin chiqishida shaharsozlik normalari va talablarini buzganlik uchun javobgarlik borligini eslatib o‘tdi. U o‘z nutqida binoning mustahkamligi ikkinchi masala ekanligi, eng avvalo u shaharsozlik normalariga to‘g‘ri kelmasligi uchun ham buzilishi lozimligini ta’kidlab o‘tdi.Shundan so‘ng yig‘ilishda ishtirok etgan barcha bino qurilgan mahallaga borib, joyida masalani o‘rganishdi. Binoga xulosa bergan mutaxassislar yo‘l qo‘yilgan xato va kamchiliklarni joyida ko‘rsatib berishdi.Binoga qo‘shni turuvchi mahalla ahliga ham mikrofon tutdik. Ular faqat 4 qavat qurilganda kadastr hujjatlari qilinishi uchun rozilik xati berishganini aytib, shundan so‘ng yana 8 qavat ko‘tarilganini bayon qilishdi. Agar bino mustahkamligiga mutaxassislar kafolat bersagina uning qoldirilishiga qarshi emasligini aytishdi. Aks holda, ularga xavf tug‘diradigan bo‘lsa buzib tashlanishi lozimligini ta’kidlashdi.Furqat Xalilov binoni loyiha hujjatlarisiz va o‘zboshimchalik bilan qurgani uchun barchadan uzr so‘rab, rahbarlardan uyi yonidagi 2 gektarga yaqin uzumzorni auksionga chiqarib berishni, u yerdan yer uchastkalari sotib olib, yon-atrofidagi qo‘shnilarni u yerga o‘z hisobidan mustahkam uy qurib berib ko‘chirishda amaliy yordam so‘radi.Ya’ni Furqat Xalilov shuncha vaqt, mablag‘ va mehnat sarflab qurgan binosini buzib tashlamoqchi emas. U shaharsozlik normalariga ko‘ra, o‘zi qurgan bino atrofidagi 45 metr radiusdagi qo‘shnilarini shu yaqinga ko‘chirib, binoni tashqi tomondan mustahkamlab, saqlab qolmoqchi.Ayni paytda ushbu binoning talablarga zid ravishda qurilgani yuzasidan sud majlisi davom etmoqda. Da’vogar — Samarqand tuman hokimligi bino belgilangan qonunchilik va xavfsizlik talablarga mutlaqo to‘g‘ri kelmasligini vaj qilib, uni buzish uchun da’vo arizasi kiritgan.Kun.uz ushbu bino borasidagi voqea va yangiliklarni kuzatishda davom etadi.Shuhrat Shokirjonov, Kun.uz jurnalisti
Tasvirchi va montaj ustasi: Jahongir Aliboyev"
https://kun.uz/uz/news/2022/07/23/qish-gamini-yozda-yeydigan-qishloq-ayollari,2022-12-01 20:29:08.510128,"“Har kuni tong saharlab “pitagimiz”ga to‘planamiz. “Broker”imiz har kuni “pitak”dan olib ketadi va ish tugagach yana qaytarib uyimizga eltib qo‘yadi. Kunlik ish haqimiz 130 ming so‘m. Tushlik ovqatimizni qilib berishadi.6:00 dan 18:00 gacha ishlaymiz. Har kuni ishga chiqaman. Orada xohishga qarab yakshanba kuni dam olaman. Boshqa kunlari deyarli ishga chiqaman. Bir oyda 3 million so‘mdan oshiq pul topaman. Qo‘shimcha daromad kiradi ro‘zg‘orimizga. Xo‘jayinim va o‘g‘illarimizga harna yordam bo‘ladi-da.Bir qiz, bir o‘g‘lim bor. O‘g‘lim Rossiyada ishlaydi. Kelinim va nevaram bor. Xo‘jayinim bog‘bon, uzum parvarish qiladi. Hayotda yaxshi yashaymiz. Ishga chiqib yayrab ishlaymiz. O‘g‘lim Rossiyadan ming dollargacha pul jo‘natadi.Bu yil gilos terish mavsumida kuniga 180 ming so‘mdan ishladik. Shaftoli tugasa uzum, xurmo, anor, olma teramiz. Noyabr oyigacha meva terimida ishlaymiz. Qishda asosan dam olamiz. To‘plagan pulimizni qishda sarf qilamiz.Xudo xohlasa kelasi yili pensiyaga chiqaman. Yengil sanoatda 17 yil ip yigirganman. 2000 yildan beri kunlik ishga chiqaman.Nolimayman, tirikchilik o‘tib turibdi. Faqat go‘sht, un, yog‘ va shakarning narxi tushsa hamma zo‘r yashaydi. Go‘sht qimmat. Ilgari 1 haftada 1 kg go‘sht olayotgan bo‘lsak, hozir haftasiga yarim kg go‘sht yeyapmiz.Kuzgacha meva terimida ishlasam 10-12 million so‘m pul to‘playman. Sarflaganimdan tashqari pul jamg‘araman qishga. Bittagina orzum bor. Otam urush paytida Turkiyaning Istanbul shahridan Farg‘onaga kelib qolgan. Turkiyaga borib qarindoshlarimni ko‘rib kelgim bor.Qo‘limda kattagina telefonim bor. Chet eldagi qarindoshlarim bilan internet orqali tez-tez gaplashib turaman”, – deydi Sayyora Boyg‘onova.Sayyora opa oktyabr oyida Qozog‘istondagi qarindoshlarini ko‘rib kelmoqchi. Turkiyaga borish uchun esa astoydil ishlab pul to‘playapti.Bog‘da ishlayotgan ayollarning aksariyati pensiya yoshiga yetgan. Ular yoshlar terib kelgan shaftolilarni yashiklarga terishar, mevalarini joylab bo‘lib raqsga tushishardi. Sarvar Ziyayev, Kun.uz muxbiri.
Montaj ustasi: Javohir G‘ayratov."
https://kun.uz/uz/news/2022/07/23/toshkent-viloyatidagi-koloniyada-20-yoshli-yigit-oz-joniga-qasd-qildi-prokuratura-va-iibb-izoh-berdi,2022-12-01 20:29:10.093828,"“Ezgulik” jamiyati rahbari Abdurahmon Tashanovning aytishicha, hodisa 25 iyun kuni ro‘y bergan. Huquq faoliga ko‘ra, mahkum ayni paytda xalq tilida “sangorod” deb ataladigan mahbuslar shifoxonasida davolanmoqda, ahvoli og‘ir.“Alisher Yakubov joniga qasd qilgani haqida yaqinlariga oradan 4 kun o‘tib xabar berishibdi. Orada mazkur hodisa bo‘yicha bir odamni ishdan bo‘shatishibdi. Surishtiruv xulosalari borasida esa hech nima deyishmayotgan ekan”, deyiladi Tashanov Facebook'dagi sahifasida qoldirgan xabarda.Huquq faoli jabrlanuvchining yaqinlari bergan ma’lumotga tayanib u muntazam qiynoqqa solinganini aytmoqda. Mahkumning otasi farzandini 10 aprel kuni onasi bilan birgalikda ko‘rib kelishgani, ertasiga u karserga tashlanganini ta’kidlagan.“Shu yilning yanvarida otasi Elmurod akaga o‘zining muntazam qiynoqlarga tutilayotgani haqida xat yozgan. Sud hukmi bilan 2020 yilning fevralida 10 yilga qamalgan bu yigitcha panjara ortiga kirganida 18 yoshda edi. Bosh miyasida bolalikdan jarohati bor ekan, “Ezgulik”ka qilgan murojaatiga qo‘shib bir dunyo tibbiy xulosalarni ham taqdim qilishgan boyaqishlar.Talabi – qiynoqqa solgan o‘sha zo‘ravonlarga nisbatan chora ko‘rdirish ekan advokatga qo‘li kalta ota-onaning. Koloniya ma’muriyati esa bolaning o‘zini irodasizlikda ayblamoqda. Ko‘rinadiki, irodasiz bo‘lsangiz, qamoqqa tushmang. Aks holda, siz uchun hech kim javob bermaydi. Rasmiylar bunday noxush hodisani yashirishadi, go‘yo hamma yoq chaman, gullab ketgan, yashnab ketgan”, deb yozadi Abdurahmon Tashanov.Holat yuzasidan bayonot bergan Toshkent viloyati prokuraturasi binoning yuqori qavatidan o‘zini tashlashga uringan mahkumlar ikki nafar bo‘lganini ma’lum qilgan.Qayd etilishicha, 19 iyun kuni mahkumlar koloniya boshlig‘i tomonidan tasdiqlangan kun tartibiga rioya qilmasdan, o‘zlarining yashash sahniga kirish o‘rniga 2-yashash sahnidagi tanishlari oldiga yashirin ravishda o‘zboshimchalik bilan o‘tishgan va ichki tartib-qoidalarini buzgan holda 5-turkumda jazo muddatini o‘tab kelayotgan boshqa bir mahkumning qadr-qimmatini kamsituvchi so‘zlar bilan shaxsiyatiga tegib, qo‘pol muomalada bo‘lishgan. Buning uchun har ikki mahkum intizomiy jazoga tortilgan.IIV Jazoni ijro etish departamenti tasarrufidagi 7-son JIEK boshlig‘ining ma’lum qilishicha, uch nafar mahkum shu yilning 20 iyunida qo‘llangan intizomiy jazodan norozi bo‘lib, 25 iyun kuni soat tonggi beshlar atrofida koloniyaning 10-turkumi tom qismiga chiqib, o‘zlarini boshqa koloniyaga o‘tkazishlarini talab qilishgan; koloniya xodimlarining tushuntirishlariga qaramasdan soat 6:30da binoning 2-qavatidan o‘zlarini pastga tashlashgan.Rasmiy axborotda, koloniyaning davolash-profilaktik yordam ko‘rsatish bo‘limi xodimi tomonidan birinchi tez tibbiy yordam ko‘rsatilgani, mahkumning umumiy ahvoli qoniqarli ekani aytiladi.Toshkent maxsus prokuraturasi tomonidan o‘tkazilgan tergovga qadar tekshiruv harakatlari natijasiga ko‘ra, ushbu holatda jinoyat alomatlari aniqlanmagan va jinoyat ishi qo‘zg‘atish rad etilgan.O‘tgan yili ham Qashqadaryodagi qamoqxonada mahkum tomirini kesib, o‘z joniga qasd qilgani haqida xabarlar tarqalgan, holat bo‘yicha tekshiruv o‘tkazgan Bosh prokuratura mazkur xabar haqiqatga mos kelmasligini ma’lum qilgandi.Holatga Ombudsman va uning milliy preventiv mexanizmlar guruhi, shuningdek, Inson huquqlari bo‘yicha milliy markaz ham e’tibor qaratishi maqsadga muvofiq. "
https://kun.uz/uz/news/2022/07/23/ozbekistonda-mini-invaziv-yurak-jarrohliklari-muvaffaqiyatli-amalga-oshirilmoqda-kardiojarroh-rustam-yarbekov-bilan-suhbat,2022-12-01 20:29:11.899396,"Bugungi kunda yurak jarrohligining ilg‘or markazlarida sun’iy qon aylantirishsiz, urib turgan yurakda aorta koronar shuntlash (AKSh) jarrohlik amaliyoti eng xavfsiz usul sifatida qo‘llanmoqda. Qoidaga ko‘ra, ishlaydigan yurakda reabilitatsiya vaqti qisqaroq bo‘lib, bu bemorning holatiga ijobiy ta’sir ko‘rsatadi.Hozirgi kunga kelib bizning kardiojarrohlar jamoasida murakkab klassik AQSh jarrohlik amaliyotini kichik mini invaziv usul (MICSCAB texnikasi) orqali amalga oshirish uchun uskunalar mavjud.Qayd etilishicha, mazkur operatsiya 5 qovurg‘alar aro bo‘shliqdan 6-8 sm kichik kesma orqali amalga oshiriladi. Natijada ushbu jarrohlik amaliyoti davomida ko‘krak qafasi hamda boshqa qismlarining yaxlitligi saqlanib qoladi. Bu esa bemor uchun kam shikastlilik olib keladi.MICSCAB usulining afzalliklari quyidagilardan iborat:Yarbekov Rustam ordinatura, aspirantura va doktorantura bosqichlarini Moskvada, NMIS SSX A.N. Bakulev nomida tibbiyot ilmiy markazida tamomlab va kardiojarrohlik yo‘nalishida malaka va amaliy tajriba olib qaytgan.20 yildan ortiq ish tajribasiga ega Rustam Yarbekov yurak bo‘yicha 4000 dan ortiq yuqori texnologiyali kardiojarrohlik operatsiyalarini amalga oshirgan.  Eslatib o‘tamiz, O‘zbekiston Respublikasida 20 dan ortiq turdagi operatsiyalar birinchi marta amalga oshirilgan.  Bugungi kunda Yarbekov Rustam V.Vohidov nomidagi Respublika ixtisoslashtirilgan xirurgiya ilmiy-amaliy tibbiyot markazi hamda yetakchi «American Hospital» va «Akfa Medline» xususiy klinikalarida faoliyat yuritmoqda.«Jarrohlik amaliyotidan keyingi natijalarni yaxshilash uchun Germaniyada amaliyot o‘taganimdan so‘ng MICSCAB texnologiyasini (kichik kesma orqali operatsiya) O‘zbekistonga olib keldim va uni har kuni muvaffaqiyatli bajarib kelmoqdaman», — deydi Rustam Yarbekov intervyuda.Yurtimizda kardioxirurgiyaning bunday rivojlanishi bizni quvontiradi, albatta, mutaxassislarimiz yurakda o‘tkaziladigan murakkab amaliyotlarni bajarishi  yutug‘imizdir.Shuningdek, siz Rustam Yarbekovga yurak muammolari bo‘yicha bepul maslahat uchun quyidagi raqamlar orqali murojaat qilishingiz mumkin:+998 (91) 137-66-44Instagram: instagram.com/kardioxirurgiya.uzFacebook: fb.com/kardiohirurgiya.uzGulmira Toshniyazova suhbatlashdi Ⓣ"
https://kun.uz/uz/news/2022/07/23/erishmaguncha-maqsadimdan-qaytmayman-14-yoshida-aqshdagi-tibbiyot-universiteti-bakalavriga-aylangan-ozbek-qizi,2022-12-01 20:29:13.348016,"“Mikrofon qizlarda” loyihasining navbatdagi qahramoni Adiba Tojimirzayeva 2007 yilda Namangan viloyatining Uchqo‘rg‘on tumanida tug‘ilgan. Adiba yaqinda Toshkent shahridagi prezident maktabining 8-sinfini tamomladi. U Harvardda o‘qishni, keyin O‘zbekiston tibbiyotiga robotlar va yuqori texnologiyalarni olib kirishni xohlaydi.“IELs'dan 8 oldim, lekin undan yuqorirog‘ini kutgandim”— Onam – ingliz tili o‘qituvchisi. Shuning uchun ham bolalikdan uyimizda til o‘rganish muhiti bo‘lgan. Ingliz tili ikkinchi ona tilimga aylangan desam ham bo‘ladi. 5 yoshimdan shu til ichidaman. Harf taniganimdan beri shu tilda kitoblar o‘qiyman va ularning ma’nosini ingliz tilida onamga gapirib beraman. Til o‘rganish uchun birinchi navbatda kitob o‘qish kerak.Badiiy kitoblar o‘qish orqali tilni his qilib, matndan so‘z ma’nolarini tushunish osonlashadi, o‘sha til so‘zlari, grammatikasi, gap qurilishlari ham o‘z-o‘zidan miyaga muhrlanib qolarkan. Shuning uchun ham IELs imtihonidan ballim 8 chiqqan bo‘lsa kerak. Lekin bu balldan yuqorirog‘ini kutgandim.“Onam qobiliyatimni sinash uchun turli to‘garaklarga bergan”— Onam bizni qaysi sohada qobiliyatimiz borligini sinash uchun ko‘p to‘garaklarga berib ko‘rgan. Masalan, men suzish, tennis, raqsga qatnaganman. Tennis bo‘yicha respublika turnirida ikkinchi, suzishda esa birinchi o‘rinni egallaganman. Qo‘l urgan yo‘nalishlarimda muvaffaqiyatga erishganman, lekin tibbiyot sohasiga boshqacha qiziqaman.Prezident maktabida 6-sinfdan o‘qiy boshlagan bo‘lsam, u yerda koreys tili o‘qituvchisidan koreys tilini ham o‘rgandim. Ungacha uyda opam va onamdan rus tilini, Namanganda nemis tili kursiga qatnab, nemis tilini o‘rgangandim. Bu tillarni tushunish va gaplasha olish darajasida bilaman.Xalqaro fan olimpiadalardagi ishtiroki— Ilk marta matematikadan 5-sinfda o‘qiganimda xalqaro olimpiadaga qatnashganman va oltin medal olganman. Shundan keyin qiziqishim ortib, boshqa fanlardan ham fan olimpiadalarida ishtirok eta boshladim. Hozirgacha ingliz tili, matematika, kimyo, fizika va biologiya fanlari bo‘yicha 25ta olimpiadaga qatnashganman va ularning hammasidan o‘rin oldim. AMO (American Mathematics Olympiad), ESB (Eurasian Spelling Bee), WWC (Writing World Cup), OTEC (Online Typing English Competition) kabilardan oltin medal berishgan.Asosiy yo‘nalishim kimyo va bilogiya fanlari, qolgan fanlarni hobbi sifatida o‘rganib yuraman. Kichikligimdan shifokor bo‘lishni orzu qilganman va hozir ham shu fikrdaman. Kelajakda neyrojarroh bo‘lishni xohlayman. Xorijiy universitetlarga ham tibbiyot yo‘nalishiga topshirdim.Maktabni bitirmasdanoq oliygohga topshirgani sababi— Men 8-sinfdaligimda o‘zimning sohamga oid kimyo, matematika fanlarining 11-sinfgacha dasturini o‘qib tugatdim. Yana ularga 3 yil vaqt sarflashni xohlamadim. Shuning uchun meni qabul qiladigan oliygohlarni topib, ularga hujjat topshirib ko‘rdim.Ular orasidan Mary Baldwin'ni tanladim, chunki bu mendagi variantlar orasida AQShdagi yagona dastur. 13-16 yoshdan qizlarga 40dan ortiq yo‘nalishlarda bakalavr darajasini beradi. Universitet 21 ming dollar grant ajratgan. Bu yerda 7 kun, 24 soat talabalar universitet nazoratida bo‘ladi.“Dunyo tibbiyoti rivojiga mening ham hissam qo‘shilsa deyman”— AQShda bakalavrni bitirganimdan keyin, magistraturasini Harvard universitetida o‘qishni xohlayman. Bu mening eng katta orzum. Qolaversa, hozir ko‘p kasalliklar rivojlanyapti. Kovid va shunga o‘xshash viruslar. Men kelajakda shularni sun’iy ong, robotlar orqali davolamoqchiman.Dunyo tibbiyotiga o‘z hissamni qo‘shmoqchiman. Shu qatorda O‘zbekiston tibbiyotiga robotlar va texnologiyani olib kirmoqchiman.Asosiy motivatsiyasiBolaligimdan onam men uchun qilgan harakatlarini ko‘rib turibman. Ham ruhan, ham iqtisodiy jihatdan meni qo‘llab turibdi. Men shu harakatlarni oqlashim kerak, deb hisoblayman. Meni asosiy ruhlantiruvchi narsa shu.Doim olg‘a yurish va orzulariga erishishga harakat qilaman. Men hech qachon maqsadimdan voz kechmaganman. Agar biror muvaffaqiyatsizlikka duch kelsam, buni to‘g‘rilashga harakat qilaman. Erishmaguncha maqsadimdan qaytmayman.Zuhra Abduhalimova suhbatlashdi."
https://kun.uz/uz/news/2022/07/22/ippodrom-shimoliy-vokzal-ttz-tramvayni-tiklash-boyicha-ilk-rejalar-aytildi,2022-12-01 20:29:14.793147,"Toshkent shahrida zamonaviy ovozsiz tramvayni ishga tushirish loyihasining texnik-iqtisodiy asoslarini avgust oyida ishlab chiqish rejalashtirilgan. Bu haqda xalq deputatlari poytaxt kengashining 15 iyul kungi sessiyasida shahar transport boshqarmasi boshlig‘i Anvar Jo‘rayev ma’lum qildi, deya xabar bermoqda Gazeta.uzMa’lum qilinishicha, tramvay relslari “choksiz” yotqizilishi hisobiga vagonlar shovqinsiz harakatlanishiga erishiladi. Loyihaning texnik-iqtisodiy asoslarini ishlab chiqishga xorijlik mutaxassislar jalb etilgan.Anvar Jo‘rayevning so‘zlariga ko‘ra, prezidentga ikki yo‘nalishda takliflar tayyorlanmoqda. Birinchisi, TTZ mavzesidan Shimoliy vokzalgacha (loyiha ikki bosqichda amalga oshiriladi). Ikkinchi yo‘nalish esa Chilonzor kiyim-kechak savdo majmuasi (xalq tilida Ippodrom)dan Shimoliy vokzalgacha bo‘lishi mumkin.“Nega biz bu ikki nuqtani tanladik? Ushbu ikki punkt orqali Toshkent viloyatidan shaharga yirik yo‘lovchilar oqimi kirib keladi. Transport oqimining kirib kelishiga yo‘l qo‘ymaslik uchun biz bu yerda metro yo‘nalishlari takrorlanmaydigan tramvay yo‘nalishlarini belgilayapmiz”, – degan Anvar Jo‘rayev.Avvalroq Kun.uz manbasi Toshkentda tramvay qurilishi 2023 yildan boshlanishi kutilayotganini ma’lum qilgandi.Manba shaharda tramvay harakatini tashkil etish bo‘yicha dastlabki ishlar boshlangani, xorijga chiqib ketgan sobiq tramvaychilarni qaytarish va xorijdan mutaxassislar jalb qilish ishlari ketayotganini aytgandi. Xususan, Turkiya va Chexiyadan mutaxassislar chaqirilayotgani xabar qilingan."
https://kun.uz/uz/news/2022/07/22/charx-yigiruvchi-ayollar-nega-oldilariga-mevalar-qoyib-ishlagan-zakovatning-navbatdagi-sonidan-reportaj,2022-12-01 20:29:16.303616,"Jamoa a’zolari (chapdan o‘ngga):2022 yilning yozgi mavsumi ikkinchi o‘yini yana bir tajribali jamoa ishtirokida bo‘lib o‘tdi. Muxlislarning sevimlisi bo‘lgan ushbu jamoadan ijobiy natija kutilishi aniq.1-raundda qozonga solib qo‘yiladigan metall moslama haqida savol o‘ynaldi. Jamoa a’zolari muhokama davomida savolning javobiga yetib bora olmadi. O‘yin hisobi muxlislar foydasiga ochildi – 0:1.2-raund savoli bolalar uchun mo‘ljallangan noodatiy stikerlar haqida bo‘ldi. 1 daqiqalik muhokama davomida jo‘yali variantga ega bo‘lmagan jamoa klubdan yordam olishga majbur bo‘ldi. Klub yordamini qaysi savolda olishni yaxshi biladigan jamoa bu safar ham adashmadi. Hisob – 1:1.Keyingi raundda eronlik dehqonlar buyurtmasiga asosan qurilgan g‘alati inshoot haqidagi savol tushdi. Muhokamani ancha jonli olib borgan jamoa yakunda Xushnud Xudoyberdiyev orqali qiziq variant berdi. Biroq to‘g‘ri javob boshqacharoq bo‘lib chiqdi. Hisob – 1:2.4-raundda charxda ip yigiruvchi ayollar haqida qiziqarli savol o‘ynaldi. Jamoa sardori Jobir Ahmedov ushbu savolga muddatidan oldin javob berib, vaziyatni o‘nglash bilan birga jamoasiga qimmatli bir daqiqani olib keldi. Hisob – 2:2.5-raund savoli Ogahiy chistoni asosida bo‘ldi. Chistonda tilga olingan narsa sandiqchada olib chiqildi. Bilimdonlar qancha harakat qilishmasin, to‘g‘ri javobga yetib bora olishmadi. Javob yangraganda esa topa olmaganlariga afsuslanib qolishdi. Hisob – 2:3.6-raundda blits savollari tushdi. Blitsning birinchi va ikkinchi savollariga to‘g‘ri javob bera olgan jamoa uchinchi savolga kelganda xatoga yo‘l qo‘ydi. Uchinchi savolga ham to‘g‘ri javob aytilgan bo‘lsa-da, jamoa noto‘g‘risini tanladi. Afsus. Hisob – 2:4.7-raundda ham jamoa o‘ziga kelavermadi. Qadimgi Bobil ko‘chalarida kimlarga hamma yo‘l bergani haqidagi qiyinroq savolga jamoa to‘g‘ri javob topa olmadi. Hisob – 2:5.7-raunddagi mag‘lubiyat hisobni o‘ta qaltis ko‘rinishga keltirib qo‘ydi. Endilikda birgina noto‘g‘ri javob jamoa mag‘lubiyatiga sabab bo‘ladi. O‘tgan o‘yinda ham Bobur Yoqubov jamoasi xuddi shunday vaziyatga tushib, hisobni 5:5 gacha olib borgandi. Bu o‘yinda ham bilimdonlar iroda ko‘rsata oladimi, ko‘ramiz.8-raundda Alisher Navoiy va Rudakiyning oq sochni qoraga bo‘yash haqidagi fikrlariga asoslangan savol o‘ynaldi. Ushbu savolga jamoa osonlik bilan javob topa oldi. Hisob – 3:5.9-raundda Chingiz Aytmatovning “Erta kelgan turnalar” asaridan olingan o‘xshatish haqidagi savol o‘ynaldi. Tajribali jamoa a’zolari ushbu murakkab savolga ham javob topa oldi. Vaziyatni o‘nglashga birgina raund qoldi. Hozircha hisob – 4:5.10-raundda Iqbol Mirzo ijodi asosida she’riy savol tushdi. Odamlarni duogo‘y qilib qo‘yadigan 2-3 kunlik jarayon qaysi, deya qo‘yilgan savolda jamoa qizg‘in muhokama olib bordi. Boshqa variantga og‘ib ketish xavfi paydo bo‘lganida Jobir Ahmedov Rushana Rajabovaning variantini himoya qila oldi va bu hisobning tenglashishiga olib keldi. Ajoyib o‘yin! Hisob – 5:5.Hisob 5:5ga yetganidan so‘ng, jamoa bor-baraka o‘yinidan voz kechib, so‘nggi raundni jamoaviy o‘ynashga qaror qildi.Oxirgi raundda “Zakovat” sandiqchasi olib chiqildi. Ustalar kuydirib, naqsh chizish maqsadida foydalangan, qoramollar bo‘yniga ko‘zmunchoq maqsadida osib qo‘yilgan narsa nima, deya qo‘yilgan savolga jamoa osongina javob topdi. Hisob – 6:5.Shunday qilib, jamoa o‘z tajribasini yana bir bor ko‘rsatib, 2:5 ko‘rinishidagi qaltis vaziyatdan muvaffaqiyatli chiqib keta oldi. 6:5 hisobidagi g‘alaba jamoani finalga olib chiqadimi-yo‘qmi, bunisini vaqt ko‘rsatadi.O‘yin stenogrammasi bilan quyida tanishib chiqishingiz mumkin.1-raund. Savol muallifi - Raj Diyorov, Chiroqchi tumani.Boshlovchi: Marhamat, ekranga qarang!Bu moslama zanglamas metalldan tayyorlangan. Uy bekalari buni uyda, xonadonda qozon bilan birga ishlatishadi.Diqqat savol: Qachon va nima sababdan bu metall moslama qozonga solinadi?Javobni Jobir Ahmedov beradi: Birorta qozonga masalliq solingandan so‘ng uni bostirib qo‘yish uchun ishlatiladi. Bu yerda ortiqcha bug‘i maxsus joyidan chiqib ketishi uchun, bostirib qo‘yish uchun ishlatiladi.To‘g‘ri javob: Uy bekalari sut pishirganda sut toshib ketmasligi uchun buni avval qozonga solib keyin sut quyib qaynatishadi, sut toshib ketishining oldini oladigan moslama bu.Hisob: 0 - 1Savol muallifi Raj Diyorov 1 million so‘m pul mukofotini qo‘lga kiritdi.2-raund. Savol muallifi - Hamidulla Yesbergenev, Nukus shahri.Boshlovchi: Marhamat, ekranga qarang!Zamonaviy stikerlar juda urf bo‘lib bormoqda. Ayrim stikerlar turli maqsadlarda, o‘rgatish, tushuntirish ma’nosida chop etiladi. Masalan ekrandagi stiker ma’lum toifa insonlar uchun va ularga yordam berish maqsadida chiqarilgan.Diqqat savol: Kimlar uchun va nima maqsadda ishlab chiqarilganini toping.Jamoa klub yordamidan foydalandi.Javobni Xushnud Xudoyberdiyev beradi: Bolalarga, o‘ng va chapni ajratish uchun.To‘g‘ri javob: Bu yosh bolalar oyoq kiyimini adashtirib yubormasligi uchun ishlab chiqarilgan stiker edi.Hisob: 1 - 1Bilimdonlar jamoasi 1 million so‘m pul mukofotini qo‘lga kiritdi.3-raund. Savol muallifi - Nodira Yorlaqabova, Zarbdor tumaniBoshlovchi: Marhamat, ekranga qarang!Bu kabi imoratlar Eronda XVII asrda bunyod qilingan. Hali ham saqlanib qolgan. Eron me’morlari bu kabi imoratlarni, dehqonlarning buyurtmasi bo‘yicha ko‘proq qurishgan.Diqqat savol: Dehqonlar bu binolarni nima maqsadda qurishgan?Javobni Xushnud Xudoyberdiyev beradi: Bu imoratlarda shamol bo‘lganda yelvizak orqali imoratlar doimiy g‘uvillagan ovoz chiqarib turgan, bu orqali atrofdagi qushlarni haydashgan.To‘g‘ri javob: Bu binolarda kabutarlar saqlangan. Minglab kabutarlar shu uyning ichida tunashgan. Dehqonga nima naf dersiz, u paytda mineral o‘g‘itlar bo‘lmagan o‘rniga kabutar o‘g‘itlaridan foydalanishgan.Hisob: 1 - 2Savol muallifi Nodira Yorlaqabova 2 million so‘m pul mukofotini qo‘lga kiritdi.4-raund. Savol muallifi - Ilgizbek Shomirzayev, O‘sh shahriBoshlovchi: Marhamat, ekranga qarang!Charxda ip yigirayotgan ayol. Negadir bu ayollar ip yigirayotgan paytlari yonlariga klyukva, ryabina, kalina, brusnika kabi mevalarni qo‘yib ishlashgan. Bu mevalar ularning ishlariga yordam bergan.Diqqat savol: Bu mevalar ip yigirayotganda qanday yordam bergan?Jamoa muddatdan oldin javob beradi.Javobni Jobir Ahmedov beradi: Bu sanab o‘tilgan mevalar insonda ko‘p miqdorda so‘lak ajralib chiqishini ta’minlaydi. Ip yigirayotgan ayol albatta og‘zini ho‘llab turishi kerak. Shu yo‘l bilan doimiy so‘lak ajralib turishini ta’minlagan.To‘g‘ri javob: Charxda aylantirib ishlaganda qo‘l uchlari doimo nam bo‘lib turishi kerak. Bu mevalarni ko‘rganda odam yemasa ham so‘lagi oqib turadi. Bu ayollar qo‘llarini namlab turishi uchun klyukva, ryabina, kalina kabi mevalardan qo‘yib qo‘yishadi.Hisob: 2 - 2Bilimdonlar jamoasi 1 million so‘m pul mukofotini qo‘lga kiritdi.5-raund. Savol muallifi - Umidbek Rahmonov, Xiva shahriBoshlovchi: Marhamat, Zakovat sandiqchasi olib chiqilsin!Muhammad Rizo Erniyozbek o‘g‘li Ogahiydan chiston:  Vaslin istab jahon bozorida,Olam ahli boshida savdosidur.Ham faqir-u, ham g‘ani devonasi,Ham qari-yu, ham yigit shaydosidur.Topmasa gar iltifotin har kishi,Xordir, garchi jahon donosidir. Diqqat savol: Chistonning javobi sandiqchada turibdi. Albatta, Ogahiy davridagisi emas, bugungi zamonaviy ko‘rinishi. Sandiqchada nima bor?Javobni Xushnud Xudoyberdiyev beradi: Bosh kiyim. Do‘ppi.To‘g‘ri javob: Pul. Hisob: 2 - 3Savol muallifi Umidbek Rahmonov 3 million so‘m pul mukofotini qo‘lga kiritdi.6-raund. Blits. Savollar muallifi - Zarifa Ahmedova, Jizzax shahriMavzu - Mashhur aforizmlar1-savolBoshlovchi: Mark Tven yozadi: Agar doimo ishlayversangiz-u, dam olmasangiz, sizni eng yosh, eng boy odam deb tanishtirishadi...Diqqat savol: Qayerda?Javobni Xushnud Xudoyberdiyev beradi: Narigi dunyoda.To‘g‘ri javob: Qabristonda, narigi dunyoda javobini ham qabul qilamiz.Blits. 2-savolBoshlovchi: Umar Hayyom yozadi: Bizdan past turuvchilar, bizni ko‘proq yomonlashadi. Savol, bizdan baland turuvchilar-chi?Diqqat savol: Umar Hayyom fikrini davom ettiring.Javobni Xushnud Xudoyberdiyev beradi: Bizni ko‘rishmaydi, pisand qilishmaydi.To‘g‘ri javob: Bizdan baland turuvchilarning biz bilan ishlari yo‘q. Sizning javobingizni ham qabul qilamiz.Blits. 3-savolBoshlovchi: Allomalardan biri ularni olmosga o‘xshatadi. Olmos kabi topilishi qiyin, narxi qimmat hamda soxtasi ko‘p.Diqqat savol: Noma’lum alloma aytgan ularni toping.Javobni Xushnud Xudoyberdiyev beradi: Ularni olmosga o‘xshatadi, narxi qimmat, soxtasi ko‘p iqtiboslar, ularning muallifini topish.To‘g‘ri javob: Do‘stlik.Hisob: 2 - 4Savol muallifi Zarifa Ahmedova 4 million so‘m pul mukofotini qo‘lga kiritdi.7-raund. Savol muallifi - Qosimjon Qahhorov, AndijonBoshlovchi: Qadimgi Bobilni ko‘z oldingizga keltiring: gullagan davri, ko‘cha to‘la odam, buning ustiga aravalar, mol, ho‘kizlar. Hamma bir-birini chetga surgan, lekin bir toifa odamlarga hamma yo‘l berishga majbur bo‘lgan.Diqqat savol: Bu toifa odamlar kimlar bo‘lgan?Javobni Umid Narimov beradi: Bobil gullagan davrida baland-baland binolari, mashhur ibodatxonalari bilan tanilgan. O‘sha vaqtda me’mor, ustalarga yo‘l berilgan.To‘g‘ri javob: Bobildek rivojlangan, boy davlatni tarixda topish mushkul, hozir ham manaman degan davlatlar ham osma bog‘lar qurolmaydi. Ammo Bobil gullagan davrida osma bog‘lar qurilgan. Ular bitgandan so‘ng har kuni minglab qullar osma bog‘ga suv tashishgan. Aynan shularni hamma o‘tkazib yuborgan.Hisob: 2 - 5Savol muallifi Qosimjon Qahhorov 5 million so‘m pul mukofotini qo‘lga kiritdi.8-raund. Savol muallifi - Nodirbek A’zamjonov, So‘x tumaniBoshlovchi: Hazrat Navoiy insondagi bu holatni, bu o‘zgarishni, Alloh tomonidan berilgan nurni zulmatga aylantirish deb ta’riflaganlar. Rudakiy esa shu holatga o‘tgan umrni motamga aylantirish deb yozganlar. Ikkala alloma ham inson bilan bo‘lib o‘tadigan bir jarayonni tilga olishgan.Diqqat savol: Qanday jarayonni nazarda tutishgan?Javobni Jobir Ahmedov beradi: Inson sochlarini bo‘yash.To‘g‘ri javob: Oq sochni qoraga bo‘yash.Hisob: 3 - 5Bilimdonlar jamoasi 1 million so‘m pul mukofotini qo‘lga kiritdi.9-raund. Savol muallifi - Sunnat Aliqulov, Zomin tumaniBoshlovchi: Chingiz Aytmatovdan ajoyib o‘xshatish:U oyoqlarim ostiga uzun poyandoz solganday, xira tortgan kuzgi yerlarni to‘q qizil, binafsha va pushti ranglarga bezab, kiyilaverib uvadasi chiqib ketgan kamzulimning kumushrang tugmalarida olovday yolqinlanib, izg‘irindan quvragan chiylarning popuklariga zeb berib turardi. Bu asarni Chingiz Aytmatov ""Erta kelgan turnalar"" asari uchun yozgan. Biz undan parcha keltirdik. Diqqat savol: Bir necha so‘z bilan bu holatni topib bering.Javobni Jobir Ahmedov beradi: Botayotgan quyoshTo‘g‘ri javob: Quyoshning botish arafasiHisob: 4 - 5Bilimdonlar jamoasi 1 million so‘m pul mukofotini qo‘lga kiritdi.10-raund. Savol muallifi - Komiljon Ismadiyorov, Marhamat tumaniBoshlovchi: O‘zbekiston xalq shoiri Iqbol Mirzodan to‘rt qator she’r: Uch kun davom etar talotum, qutqu,Uch kun kattalarning tilida duo.Uch kun el taqvoga burkanar butkul,Ramazonda shuncha yodlanmas Xudo. Ushbu she’rda odamlarni bu darajada duogo‘y qilib qo‘yadigan qandaydir jarayon haqida so‘z boradi. Iqbol Mirzoning qayerdan ekanligini yaxshi bilasiz. Ikki yil burun shu nomda bir o‘zbek filmi ham sur’atga olingan.Diqqat savol: Gap qanday jarayon haqida ketmoqda?Javobni Rushana Rajabova beradi: Qo‘qon shamoli.To‘g‘ri javob: Qo‘qon shamoli.Hisob: 5 - 5Bilimdonlar jamoasi 1 million so‘m pul mukofotini qo‘lga kiritdi.11-raund. Savol muallifi - Bo‘ston Usmonov, Jondor tumaniBoshlovchi: Diqqat, Zakovat sandiqchasi olib chiqilsin!Sandiqchadagini yaqin-yaqingacha ustalar uy ta’miri paytida uni yondirib qop-qora tutuni yordamida turli naqshlar chizishgan. Sandiqchadagini ayrimlar ko‘zmunchoq maqsadida qoramollar bo‘yniga osib qo‘yishgan. O‘zbek tilining izohli lug‘atida uning nomi bizga fransuz tilidan kirib kelgani aytiladi.Diqqat savol: Sandiqchada nima bor?Javobni Jobir Ahmedov beradi: Kalish.To‘g‘ri javob: Kalish.Hisob: 6 - 5Bilimdonlar jamoasi 1 million so‘m pul mukofotini qo‘lga kiritdi.Eng yaxshi savol muallifi - Komiljon Ismadiyorov.""Qo‘qon shamoli"" haqidagi savoli uchun 5 mln so‘m pul mukofotiga ega bo‘ldi.O‘yinning eng faol bilimdoni - Rushana Rajabova.Rushana Rajabova 5 mln so‘m pul mukofotini qo‘lga kiritdi."
https://kun.uz/uz/news/2022/07/22/korzinkaga-ishga-kirish-uchun-7-sabab-xodimlar-aytib-berishadi,2022-12-01 20:29:17.769321,"Korzinka — boy tarixga ega bo‘lgan hamda faol o‘sish va rivojlanishda davom etayotgan O‘zbekistondagi yirik supermarketlar tarmog‘i. So‘nggi yarim yillikda kompaniya mingdan ortiq odamlarni ishga qabul qildi, kompaniya xodimlari soni esa 6,3 mingni tashkil qiladi. Kompaniya xodimlar ishdan qoniqish darajasini o‘rganish bo‘yicha doimiy tadqiqotlar olib boradi. Joriy yilda so‘rovnoma ishtirokchilari Korzinkada ishlashning 7 afzallik jihatlarini keltirib o‘tdilar.Korzinka birinchi ish kunidanoq rasmiy ishga qabul qiladi.Kollejda o‘qib yurgan vaqtlarimda, men o‘qishdan keyin ishga borardim, albatta ishim rasmiy emas edi. U vaqtda hech kim ishim va oyligimga kafolat bermas, ish jadvalim esa doimiy tartibga keltirilmagan edi. Meni istalgan vaqt ishga chaqirishlari, dam olish kunlarini bekor qilishlari yoki oylik ish haqimni ushlab qolishlari mumkin edi. Yana sotuvchi-konsultant bo‘lib ham ishlaganman. Unda soatlab ko‘chada turish va mahsulotlarni o‘tgan-ketganlarga taklif etishim talab qilinardi. Men uchun hech qanday ish sharoitlari yaratilmagan edi – hatto stul yoki soyada turish ham. Keyin esa xaridorlar orasida so‘rovnoma o‘tkazadigan ishga o‘tdim, albatta bu safar ham norasmiy. U yerda ishchining salomatligi, ko‘chada qanday ob-havoligi rahbariyatni umuman qiziqtirmasdi – asosiysi – belgilangan hisobdagi odamlarni so‘rovnomadan o‘tkazish. Yomg‘irda ham, qorda ham, yuqori haroratda ham ishlardim, aks holda rahbariyat ishdan bo‘shatish bilan qo‘rqitardi.Bugun o‘sha vaqtlardagi ishim bilan solishtirsa, arzigulik taraflari talaygina. Rasmiy ishga joylashganda xodim yuqoridagiga o‘xshash holatlardan qonun bilan himoyalanadi. Korzinkada faqatgina mehnat shartnomasi tuzilgandan so‘nggina ishga kirishiladi. Bu yerda ish jadvali aniq belgilangan, smenalar me’yorlashtirilgan, xodimlar va ularning qonuniy haq-huquqlari hurmat qilinadi. Qulay va xavfsiz ish sharoitlari – shuningdek, shubhasiz, katta ustunlik. Pandemiya davrini esga oladigan bo‘lsak: Korzinka bizni transport, qo‘shimcha imtiyozlar bilan ta’minladi, salomatligimiz haqida g‘amxo‘rlik qildi va har qanday sharoitda qo‘llab-quvvatladi.Korzinkaga “tanish-bilishsiz” ishga joylashish mumkin.Korzinkagacha men kassir bo‘lib ishlaganman. Keyin firma yopildi, men esa 5 oy ishsiz o‘tirdim. Farzandimni yolg‘iz tarbiya qilaman, shu sababli bu davr men uchun judayam qiyin davr bo‘ldi. Katta farzandim maktabga borardi, kichkinasi esa – bog‘chaga. Korzinka ishchilarni ishga qabul qilayotganligini men tasodifan ko‘rib qoldim.Ba’zida yaxshi ish joyini izlab biz tanishlarimizga murojaat qilamiz. Ular o‘z boshliqlari bilan gaplashib, ishga aynan sizni olishlariga kelishishlari mumkin. Korzinkada meni bunday tanishlarim yo‘q edi. Men umumiy talablar asosida keldim, hech kimning yordamisiz saralashdan o‘tdim – va meni ishga olishdi.Esimda, suhbatga navbatda o‘tirganimda faqat bir narsa haqida o‘ylardim: ""Yoshim 36 da, meni olisharmikan?”. Oxirgi bir necha oy ichida yoshim sababli ko‘p joydan rad javobini oldim. Korzinkada suhbatdan o‘tayotganimda esa bu haqda hech kim og‘iz ochmadi ham. Notanish odamlar menga yaxshi munosabatda bo‘lishgani menga yoqdi. Masalan, mendan qaysi bo‘limda ishlashni xohlashimni so‘rashdi, har xil takliflar berishdi. Men pishloq-kolbasa bo‘limini tanladim, chunki bu mahsulotlarni yaxshi bilaman. O‘shandan beri, mana 11 yildirki, Korzinkada ishlab kelyapman.Korzinka ish tajribasiga ega bo‘lmaganlarni ishga qabul qiladi va karerada ko‘tarilish imkoniyatlarini yaratadi.Men Korzinkaga 2013 yil, riteyl sohasida tajribaga ega bo‘lmay keldim. O‘zim Chinozdan bo‘laman. Bir kuni Toshkentga do‘stim bilan ko‘rishish uchun keldim. Kun issiq edi, biz Korzinkaga suv olgani kirdik. Men Korzinkada men tengi yosh yigitlar ishlayotganiga e’tibor qaratdim. Ular xaridorlarga mehr bilan xizmat ko‘rsatishardi va shu narsa meni o‘ziga jalb qildi.O‘sha vaqtda men ish izlayotgan edim – tezroq o‘zim pul ishlab topish ilinjida yurgandim. O‘sha vaqtning o‘zida kassirdan qanday qilib Korzinkaga ishga kirish mumkinligini so‘radim. Ertasiga uning maslahatiga asoslanib ofisni topib bordim, suhbatdan o‘tdim. Men Chinozdanligimni va baliq bilan ishlay olishimni bilgandan so‘ng, rekruter baliq bo‘limida ish taklif qildi.Men o‘zi shunaqa odamman – umuman ishsiz o‘tira olmayman. O‘z ishimni yakunlab, boshqa bo‘limlarga yordamga borardim. Buni ko‘rgan rahbar menga boshqa qiziqarliroq va mas’uliyatliroq vazifalar bera boshladi.2017 yil men birinchi supervayzer boshqaruvchilik lavozimimni qo‘lga kiritdim, hozir esa men do‘kon boshqaruvchisiman. Bir vaqtning o‘zida men OTMda ham tahsil olaman – universitetning 4-kursida o‘qiyapman. Shartnoma to‘lovini kompaniya to‘lab beradi, bu ham men uchun katta qulaylik. O‘qishni tugatganimdan so‘ng hududlar bo‘yicha menejyer lavozimini egallamoqchiman. Korzinkada o‘sish uchun barcha sharoitlar mavjud, faqat bunga erishish, avvalo, odamning o‘ziga bog‘liq – agar siz maqsad tomon intilsangiz va o‘z ustingizda tinimsiz ishlasangiz, albatta o‘zingiz istagan darajaga yetasiz.Korzinka ovqat bilan ta’minlaydi.Kompaniya hisobidan ovqatlanish – bu ham qulay, ham mablag‘ iqtisodiga xizmat qiladi: har doim pul sarflash va qayerda ovqatlanishni o‘ylashga to‘g‘ri kelmaydi. Men Korzinkada 10 yildan buyon ishlab kelaman, shu sababli boshqalar tushlikka qancha pul sarflashlarini xayolimga ham keltira olmayman. O‘ylashimcha, oyiga 800 mingcha chiqsa kerak.Bu yerda bizni ovqat bilan to‘ydirishadi, yana mazali va har xil taomlar bilan: osh, mastava, moshxo‘rda, dimlama. Tushlikda birinchi va ikkinchi taom beriladi. Ba’zida pishiriq ham beriladi: tortlar, go‘shtli va mevali piroglar. Men hammasidan ham ko‘proq oshni yaxshi ko‘raman. Bayram kunlarida esa hamma xodimlar uchun katta dasturxon yoziladi.Korzinka ish haqini o‘z vaqtida to‘laydi.Men faqat oylikka yashayman, shuning uchun ish haqini vaqtida olishim men uchun juda muhim. Hozircha oilam yo‘q, shu sababli kimningdir yordamiga umid qila olmayman.Korzinkada oyning 5- yoki 6-sanasida ish haqi kartaga tushishini hamma xodimlar bilishadi. Men xarajatlarimni bemalol rejalashtirishim mumkin va kimdan qarz so‘rashga bosh qotirib o‘tirmayman. Xarajatlarim, ko‘pchilik bilan solishtirganda, nisbatan kamroq. Chunki bizga do‘konda ovqat berishadi, uygacha esa piyoda yetib olaman. Korzinkalarning ko‘pligi juda yaxshi-da, uyingiz yaqinidagisiga ishga joylashishingiz mumkin.Korzinka OTM shartnomasini to‘lab beradi.Korzinkaga ishga kirgan vaqtimdan ko‘p o‘tmay, ichki yangiliklar portalimizda Korzinka xodimlariga shartnoma to‘lovini to‘lab berishi haqida o‘qib qoldim. Buning uchun bir yil davomida sidqidildan ishlashning o‘zi kifoya. Yordam qaytarib olinmaydi va keyinchalik qo‘shimcha ishlab berish talab qilinmaydi.Hozir Toshkent davlat sharqshunoslik universitetida, xalqaro jurnalistika fakultetida o‘qiyapman. Kontrakt to‘lovi yiliga 7 mln so‘mdan ko‘proq va uning hammasini kompaniya to‘lab beradi.Oliy ta’lim menga karera zinapoyasidan tezroq ko‘tarilishim uchun kerak. Korzinkaga tez orada muloqot bo‘yicha yanada ko‘proq mutaxassislar kerak bo‘ladi deb hisoblayman, ana shunda shu sohadagi bilimlarim menga asqatadi.O‘qish va ishni birgalikda olib borish qiyin emas: kompaniya ish jadvalini tuzishda talabalarga imkoniyat yaratadi. Darslarim kechki soat 6 dan 9 gacha davom etadi, shu sababli men ertalabki smenada ishlayman.Korzinka shaffof ish sharoitlari bilan ta’minlaydi.Menga Korzinkada sharoitlarning ochiq va tushunarliligi yoqadi. Men qanday haq-huquqlarga egaligimni, yana qanday imtiyozlar va qo‘shimcha to‘lovlar olishim mumkinligini yaxshi bilaman. Kompaniyada hamma qoidalar asosida ishlaydi: har yili ta’til beriladi, kompensatsiya to‘lovlari o‘tkazilib beriladi, o‘z vaqtida hamma to‘lovlar amalga oshiriladi. Oldinlari men tikuvchi bo‘lib ishlaganman, ish haqini tez-tez ushlab qolishardi.Rasmiy ishda ishlaganim uchun kredit ham olishim mumkin, nafaqa yoshiga yetganimda esa nafaqa olaman. Shuningdek, Korzinkada kasal bo‘lganda yoki moddiy yordam kerak bo‘lganda ham to‘lovlar amalga oshiriladi. Masalan, shoshilinch operatsiya talab etilganda, yoki yaqin insoningiz kasal bo‘lib qolganda. Yana kompaniyada psixolog va medik ham bor, ularga istalgan vaqt murojaat qilish mumkin.Mening yana ikkita qo‘shimcha to‘lovim bor: men universal xodimman, ya’ni faqat sotuvchi bo‘lib emas, kassada navbat ko‘payib ketganda u yerda ham yordam beraman. Shu bilan birga men murabbiy hamman – jamoa yangi a’zolariga ish o‘rgataman, bunga alohida bonus o‘tkaziladi.Agar siz katta va ahil Korzinka jamoasi a’zosiga aylanmoqchi bo‘lsangiz, t.me/korzinka_jbot Telegram botida bo‘sh ish o‘rinlari bilan tanishib chiqing va anketani to‘ldiring! Reklama huquqi asosida."
https://kun.uz/uz/news/2022/07/22/bir-oglim-saratondan-vafot-etdi-ikkinchisida-ogir-dard-bir-ona-uchun-ikki-farzand-dogi,2022-12-01 20:29:19.279269,"Xorijda rizq topib oilasiga yuborayotgan ikki o‘g‘lining hayoti parokanda bo‘lgan onaizorning so‘zlarini tinglash oson emas. Andijon shahridan kelgan Jamila Ibragimova besh farzandning onasi edi. Ikki o‘g‘li xorijda ishlab, ro‘zg‘or tebratayotgan bir paytda oilaning boshiga ketma-ket tushgan kulfatlar ota-onani sarosimaga solib qo‘ydi. Qurilishda ishlayotgan to‘ng‘ich o‘g‘illari baxtsiz hodisa tufayli yuqori qavatdan tushib ketgach, bir nechta operatsiyalar bilan tirik qoladi. Ammo vataniga qaytgandan keyin uning salomatligi yomonlashib, saratonga chalinganligi ma’lum bo‘lgan.""O‘g‘lim oxirgi nafasi chiqquncha qizalog‘ining yolg‘iz qolayotganidan xavotirda ketdi. Ukalari uni yolg‘izlatib qo‘ymasliklarini aytgandan keyin o‘g‘lim vafot etdi"", - deydi o‘tgan voqealarni eslab ona.Taqdir o‘yinini qarangki, uning keyingi o‘g‘li Doston Ibragimov ham tirikchilik uchun Rossiyada ishlayotgan chog‘ida salomatligida o‘zgarishlar kuzatila boshladi. Butun tanasidagi shish tobora ko‘payganligi sabab O‘zbekistonga qaytgan yigit tekshiruvlardan o‘tganda unga o‘tkir buyrak yetishmovchiligi tashxisi qo‘yildi. Shuning uchun hozir 30 yoshni to‘ldirayotgan Doston 6 yildan beri gemodializ muolajalari bilan yashab kelmoqda.""Akamning bolalarini ham zimmamga olgandim. Har doim o‘zim pul topib, ota-onamga yordam berishga harakat qilardim. Hech bo‘lmaganda dehqonchilik qilib, bozorda sotib tirikchilik qilardim, uyga non topib kelardim.Hozir men ota-onamga qarab duo oladigan paytda, ular meni parvarish qilishyapti. Ularni haj safarlariga jo‘natmoqchi edim. Shunaqa ahvolga tushganimdan ezilaman, ammo shu sinov ham bor ekan. Sog‘ayib shu niyatlarimga yetishdan umid uzmayman"", - deya o‘kinadi bemor.Bir oilaga kelgan qo‘sh kulfat ularni miskin, ezgin qiyofaga keltirgan. Dostonga donor bo‘lishni istagan akasi hayotdan o‘tgach, u jiyanining ta’minotini ham o‘z bo‘yniga olgan edi. Lekin bugun uning o‘zi shunga muhtoj. Bemorga ko‘mak bergan har bir saxiy qo‘l yetimlikda o‘sayotgan qizaloq uchun ham cho‘zilgan bo‘ladi. Qo‘sh savob olish umididagi vatandoshlar oramizda juda ko‘pligi shubhasiz.Doston Ibragimovga oid ma’lumotlar:Uzcard: 8600 0417 2314 7725 bemor Doston Ibragimov nomidaManzil: Andijon shahar, Baynalminal ko‘chasi, 93 uy.Gulmira Toshniyozova tayyorladi.Tasvirchi - Abdusalim Abduvohidov."
https://kun.uz/uz/news/2022/07/22/oliy-talimni-rivojlantirishdagi-10-yillik-rejalarimizga-bugungi-ish-yuritish-bilan-yeta-olmaymiz-professor-azamat-akbarov-bilan-suhbat,2022-12-01 20:29:20.794924,"Hujjatda O‘zbekistondagi OTMlarni xususiylashtirish, ularni butun dunyoda bo‘lgani kabi ta’lim, tadqiqot va tadbirkorlik – 3.0 universitetlar darajasiga chiqarish, mamlakat yalpi ichki mahsulot hajmida oliy ta’lim muassasalari hissasini oshirish va OTMlar ekspansiyasi, ya’ni xorijda o‘zbek universitetlari filiallarini ochishgacha bo‘lgan katta maqsadlar belgilab qo‘yilgan.Bugun mana shu hujjat qabul qilinganiga ham salkam uch yil vaqt o‘tdi. Bu orada vazirlikka kelgan Abduqodir Toshqulov OAV bilan bo‘lgan qator yig‘inlarda oliy ta’limdagi ko‘plab kamchiliklar tuzatilib, qo‘shimchasiga katta yutuqlarga erishilayotgani haqida bayonotlar berdi.Xo‘sh, oliy ta’lim tizimi bugun chindan ko‘p yillik muammolarini hal qilib oldimi?2030 yilgacha rejalangan islohotlar bo‘yicha hammasi kutilganidek ketyaptimi? Katta yutuqlarga erishilyaptimi chindan?Shuningdek, ishlarning borishidagi bugungi tezlik bilan kutilgan natijalarga amalda erisha olamizmi?Kun.uz muxbiri shu kabi savollarga javob olish uchun “Boursa National” kompaniyasi ijrochi direktori, professor Azamat Akbarovni tahliliy suhbatga taklif etdi.— Azamat aka, yaxshi bilasiz, bugungi zamonaviy universitetlarning 3ta asosiy vazifasi bor. Bu – ta’lim berish, tadqiqotlar olib borish va shu tadqiqotlarni ishlab chiqarishga joriy qilish orqali mamlakat iqtisodiyotiga foyda keltirish. Bugun bizdagi ta’lim-ku, sifatsiz bo‘lsa-da, berilayotgandir. Xo‘sh, OTM o‘zining qolgan ikki vazifasini qanchalik eplayapti?— Hozir rivojlangan universitetlarning juda ko‘p tendensiya va vazifalari bor. Jumladan, siz aytgan vazifalar ham. Men bu vazifalarni O‘zbekiston sharoitida ikkiga bo‘lgan bo‘lardim. Ya’ni hozirgi vaqtda o‘zbek universitetlarining birinchi missiyasi bu – sifatli darsliklar chiqarish va insonlar farovonligiga hissa qo‘shish, ikkinchi missiyasi esa iqtidorli yoshlarni topib, ularning yetarli malaka va ko‘nikmalarga ega bo‘lishiga sababchi bo‘lish.Bugun ta’lim faoliyati bilan shug‘ullanadigan universitetlarning yana bir vazifasi bu – ilmiy tadqiqotlar qilish va shu tadqiqotlarni xususiy sektorga sota olish. Ya’ni universitetlarni 3.0 universitetlar darajasiga olib chiqish. Ya’ni tadbirkorlik bilan shug‘ullanadigan universitetlar. Chunki bunday universitetlar bozorga sifatli mahsulotni taqdim eta oladi. Deylik, Amerika Qo‘shma Shtatlari, Avstraliya, Yaponiya, Janubiy Koreya kabi universitetlarning davlat yalpi ichki mahsulotidagi o‘rni juda katta. Masalan, Avstraliyada ilm va tadqiqotga sarf etilgan har bir dollar davlatning iqtisodiy o‘sishiga besh dollar sifatida qaytadi. Tasavvur qilyapsizmi, bir dollar besh dollar bo‘lib qaytadi. Yoki o‘sha Avstraliyada ta’limga ishlatilgan bir dollar davlat xazinasiga soliq sifatida uch dollar bo‘lib qaytadi. Shu tufayli ham u yerdagi davlat universitetlari har yili davlat budjetiga 50 mlrdga yaqin mablag‘ keltiradi. Amerikada bu raqam 600 mlrd dollar. Bu juda katta raqamlar.Shuningdek, Amerikaga har yili 1 mlnga yaqin talabaning borib o‘qishi orqali har yili 350 mingga yaqin ish o‘rni yaratiladi.Ha, O‘zbekistonda oliy ta’limni 2030 yilgacha rivojlantirish borasidagi konsepsiyada ham O‘zbekistondagi universitetlar yaqin kelajakda ilmiy tadqiqot olib borishi va o‘sha xizmatlarni sotish orqali davlat iqtisodiyotiga foyda keltirishi kerakligi belgilab qo‘yilgan.Biz 80 yillar darajasidagi universitetlardan imkon qadar uzoqlashib, nafaqat ta’lim, balki ilmiy tadqiqotlarga ham tezroq o‘tishimiz kerak.Universitetlar men ilmiy tadqiqot olib boryapman, shu bo‘yicha bizda magistr, doktorant, fan doktori, professorlarimiz bor deydigan bo‘lsa, marhamat, ushbu qatlamning ilmiy faoliyati orqali davlat budjetiga keltirayotgan foydasini raqamlarda ko‘rsatib bersin. Bu juda muhim. Agar ko‘rsatib berisholmasa, dunyoga va umuman hech kimga qiziq bo‘lmagan, global iqtisodiyotdan chetlashgan mavzularda ilmiy ishlar olib borilyapti.— Adashmasam, O‘zbekiston yalpi ichki mahsulot ko‘rsatkichi bo‘yicha dunyoda 75-76-o‘rinlarda turardi. Bunda ta’limning o‘rni qanchalik, sizningcha?— Ha, biz yalpi ichki mahsulot ko‘rsatkichi bo‘yicha taxminan shunday o‘rinlarda turamiz, lekin aholi jon boshiga to‘g‘ri kelishi bo‘yicha 125-o‘rindamiz. Masalan, bu ko‘rsatkich Qozog‘istonda bir-biriga juda yaqin. Ya’ni u yalpi ichki mahsulot ko‘rsatkichi bo‘yicha dunyoda 55-60-o‘rinlarda, aholi jon boshiga to‘g‘ri kelishi bo‘yicha ham shu o‘rinda.Bu nimani bildiradi? Ya’niki universitetlar asta-sekin iqtisodiyotning drayveriga aylanishi kerak. Bu juda muhim.O‘zbekistonda so‘nggi vaqtlarda oliy ta’lim qamrovi oshib boryapti. Masalan, 2015 yillarda bu ko‘rsatkich Afrikaning eng qashshoq va qarzga botgan davlatlaridagi ko‘rsatkichdan ham orqada edi – 9 foiz. Bugun bu raqam 30 ga qarab boryapti. Bundan asosiy maqsad nima? Oliy ta’lim qamrovini oshirishmi yoki bozorga sifatli kadr yetkazib berishmi?Hozir ta’lim berish juda oson ish. Onlayn ham ta’lim beraverish mumkin. Hozir dunyoda universitetlarning transformatsiya bosqichi ketyapti. U hozir biz bilgan to‘rtta devor, stol-stul emas. Ta’lim endilikda individual bir shaxsga ham bog‘lanib ketishi mumkin. Masalan, yirik tadbirkorlar jamiyatni qiynab turgan masalalarga yechim bera oladigan kurslar ochishi mumkin. Insonlar kelajakda makon, vaqt va hududni oshib o‘tadigan masofaviy ta’limni universitetlarga bormay turib o‘zlashtiradi. Biz ta’lim berish universitetning asosiy vazifasi deb bilmasligimiz kerak. Bu endilikda universitetni asosiy vazifalaridan biri bo‘ladi. Uning ikkinchi vazifasi ilmiy tadqiqot.Bugun agar universitetlarimiz iqtidorli talabalarni saralab olib, ularga sifatli ta’lim berish vazifasini bajarolmasa, o‘sha sifatsiz kadrlar ertaga yana ishlab chiqarishga boradi. Ular davlatning “yelkasi”ga yuk bo‘lib tushadi. O‘sha sifatsiz kadrlar bilan biz ertaga aholi jon boshiga to‘g‘ri keladigan daromad bo‘yicha 125-emas, 150-o‘ringa tushib ketishimiz mumkin.— Masalan, men so‘nggi vaqtlarda O‘zbekistondagi birorta universitetda qilingan tadqiqot, g‘oya va ishlanmaning taniqli kompaniyaga sotilgani haqida eshitmadim. Yoki adashyapmanmi? — To‘g‘ri aytyapsiz, men ham eshitmadim. Oddiy bir misol – “Apple”dagi juda ko‘p dasturlar universitetlar tomonidan yaratilgan. Masalan, internetdagi xalqaro qidiruv tizimi Stemford universiteti tomonidan AQSh mudofaa vazirligi so‘roviga ko‘ra ishlab chiqilgan. Keyinroq u bozorga ham chiqarildi.Dunyodagi butun kashfiyotlar orqasida universitetlar turadi. Masalan, bizdagi kompaniyalarning innovatsion loyihalariga jalb qilingan talabalarning foizi qancha? Buni ko‘rib chiqish kerak. Bizda hamma vaqt sifatli kadrlar importi davom etyapti. Masalan, bizda davlatga katta soliq to‘laydigan fabrika, zavod va katta kompaniyalarning top menejyerlari xorijdan olib kelingan.O‘zbek oliy ta’lim tizimining bugungi og‘riqli muammolariga bag‘ishlangan suhbatni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi.
Tasvirchi va montaj ustalari — Abduqodir To‘lqinov va Asadbek Kuryazov."
https://kun.uz/uz/news/2022/07/22/fikr-xayolim-oqishda-bolib-hatto-xonadoshimning-ismini-soramabman-xalqaro-olimpiada-sovrindori,2022-12-01 20:29:22.344296,"10-18 iyul kunlari Armaniston poytaxti Yerevanda 33-Xalqaro biologiya olimpiadasi bo‘lib o‘tdi. Dunyoning 64 davlatidan qatnashgan 256 nafar yoshlar orasidan O‘zbekiston terma jamoasi a’zosi, Toshkent pediatriya instituti qoshidagi akademik litsey o‘quvchisi Aziza Abduvaliyeva bronza medalini qo‘lga kiritdi.Aziza o‘tgan yili 32-Xalqaro biologiya olimpiadasida oltin medalni qo‘lga kiritgandi. Jizzaxlik yosh biolog qiz Kun.uz'ga bergan intervyusida xalqaro toifadagi nufuzli olimpiadaga tayyorgarlikdan tortib, medalni qo‘lga olgungacha bo‘lgan voqealar, jarayonlar, hissiyotlari bilan bo‘lishdi.“Tarixchi bo‘lib ketishim ham mumkin edi”— Oilamizda dadam aniq, oyim esa tabiiy fanlarga qiziqadi. Har safar oyimning ishxonasi, poliklinikaga borganimizda bemorlar qanday tuzalib, minatdorlik bildirib, chiroyli duo qilishlarini ko‘rib, juda xursand bo‘lamiz. Shunda mendan qaysi kasbni tanlashimni so‘rashganida, men oyimga o‘xshab shifokor bo‘lishimni aytardim.Keyinchalik, 5-sinf vaqtlarimda tarix fanini juda katta ishtiyoq bilan o‘qidim, ustozimiz shijoat bilan o‘qitar edi. Maktabga faqat shu fan uchun borardim, desam ham bo‘ladi. Balki shu o‘qituvchim ketmaganida tarixchi bo‘lib ketishim ham mumkin edi. 6-sinfdan biologiyaga qiziqa boshladim, 7-sinfdan olimpiadalarga bordim, yaxshi natijalarni qo‘lga kiritdik. Shu tariqa, bunday ko‘zimni ochib qarasam, biologiya sohasining ichida ekanman.“Musobaqaga ilk marta oflayn qatnashdim”— Xalqaro biologiya olimpiadasi pandemiya sababli 2 yil davomida onlayn o‘tkazib kelingan. 2021 yilda Portugaliya mezbonligida o‘tgan onlayn musobaqada ishtirok etganman, lekin oflayn shaklda birinchi marta qatnashishim. Musobaqaning oflayn o‘tayotgani men uchun ham yangilik bo‘ldi.“Xalqaro darajadagi ustozlarimdan dars oldik”— Olimpiaga tayyorgarlik xalqaro darajadagi ustozlar bilan o‘tdi. 2 yil davomida ulardan o‘rgandik. Xalqaro darajadagi ustozlarning darsi baribir boshqacha bo‘ladi. O‘zimizning bilgan-bilmaganlarimizni o‘rganib, hayajonimizni bosdik.To‘g‘risini aytaman, xalqaro darajadagi ustozlarning darslari mana shu xalqaro olimpiadada katta yordam berdi.“Olimpiada o‘tmaguncha deyarli hech kim bilan tanishmadim”— Musobaqaga ketishimizga 1 hafta vaqt qolganida ichimda: “Uyga borib, uydagilarimni ko‘rishim kerak”, degan fikr paydo bo‘ldi. Qarasam, tayyorgarliklarim yaxshi emas. Keyin uyga, Jizzaxga borib, ota-onam, bobo-buvilarimning duolarini olib, shu tariqa Armanistonga uchdik.Borgandan keyin o‘sha yerning muhitiga, ob-havosiga moslashish uchun barchamizga 2 kun vaqt berildi. Hamma qatnashuvchilar bir-biri bilan tanishayotgan vaqtda men chalg‘imay deb xonadan chiqmay o‘tirardim.Tayyorgarlik bilan bo‘lib, hatto musobaqa tugamagunicha deyarli hech kim bilan tanishmadim. Imtihon tugab, hammamiz natijani kutayotgan vaqtda xonadoshimning ismini so‘radim. To‘rt kundan beri bitta xonada turib, tanishmagandim. Ismi Karena ekan, keyin tanishib, qayerdanligini so‘radim.Imtihonlar o‘tmaguncha yelkadagi mas’uliyat og‘irlashsa og‘irlashadi, lekin kamaymadi-da. Sizni u yerda Aziza deb eslab qolishmaydi, faqatgina qaysi davlatdan kelganingizni eslab qolishadi. Sizga qarab, O‘zbekistondagi ta’limga baho berishadi. “Sen bu yerda o‘zing uchun emas, ortingda turgan bayrog‘ing uchun harakat qilyapsan”, deyishdi. Shu sabab ham hayajon, mas’uliyat katta bo‘ldi deb o‘ylayman.“Bu yergacha yetib kelishning o‘zi g‘alaba”— Xalqaro olimpiadada qatnashib, kelajak hayot uchun bir zinani bosib o‘tish mumkin. Chunki u yerda juda ko‘plab do‘stlar orttirish mumkin. Xalqaro biologiya olimpiadasining vitse-prezidenti ham ochilish marosimida mana shunday tarzda tanishib qolgan yoshlar, keyinchalik professor darajalarini olib, birgalikda turli kashfiyotlarni qilgani haqida gapirdi.O‘shanda ichimdan bu yergacha yetib kelganimiz bekorga emasligi, buning o‘zi bir g‘alaba ekani o‘tdi.“Kumush olishimga 3 ball yetmadi”— Olimpiadada natijalar eng quyidan yuqoriga qarab o‘qiladi. Yopilish marosimida mana shu ro‘yxatni o‘qishni boshlashdi, shunda uchinchi bo‘lib mening ismim o‘qildi. Hayajondaman, xursandman, ammo bronza olganlarning quyisidaman.Sahnaga chiqdim, qo‘llarim qaltirayapti, hamma joy yorug‘, lekin hech narsani ko‘rmayapman. Keyin ustozimdan past natija uchun uzr so‘radim. Ammo bilsam, kumushga 3 ball yetmagan ekan, boshlovchi ro‘yxatni yuqoridan pastga qarab o‘qigan ekan.Albatta, bronzaning yuqorisi bilan quyisining farqi bo‘ladi. Tayyorgarligim yaxshi edi, hayajonlanganim sabab ballarni yo‘qotdik, ammo bu hayotimdagi unutilmas tajribalardan biri bo‘ldi.“Vaqtni boy bermaslik kerak”— Vaqtni boy berish kerak emas. Misol uchun, soatga qarab, o‘qishim kerak deyman. Yana 5 daqiqa deb, boshqa narsalarga ham chalg‘ib qolaman. Keyin esa kech bo‘ladi, hech narsaga ulgurmaysiz.Demoqchimanki, vaqtni jilovlasak, unga egalik qilishimiz mumkin. Unga egalik qilolmas ekanmiz, vaqt bizga hukmini o‘tkazaveradi. Shuning uchun o‘zimning tengdoshlarimga dangasalikni yengib, vaqtni to‘g‘ri taqsimlashni maslahat bergan bo‘lardim.Intervyuni to‘liq holda YouTube'da tomosha qilishingiz mumkin.Dilshoda Shomirzayeva suhbatlashdi.Tasvirchi – Muhiddin Nido"
https://kun.uz/uz/news/2022/07/21/jizzaxda-60-ming-dollarlik-hyundai-santa-fe-mashinasi-yonib-ketdi,2022-12-01 20:29:23.838606,"Jizzax viloyati Favqulodda vaziyatlar boshqarmasi axborot xizmatining xabar berishicha, 2022 yilning 21 iyul kuni soat 16:14 larda viloyat FVBga Paxtakor tumani hududida yengil mashina yonayotgani to‘g‘risida ma’lumot kelib tushgan. Hodisa joyiga darhol qutqaruvchilar bo‘linmasi yuborilgan. Ular soat 16:30da yong‘in sodir bo‘lgan joyga yetib borib, soat 16:40 da olov o‘chirilgan.Dastlabki surishtiruvda aniqlanishicha, 1979 yilda tug‘ilgan fuqaro J.Ye. boshqaruvida bo‘lgan Hyundai Santa FE rusumli yo‘ltanlamas Paxtakor-Jizzax yo‘nalishida harakatlanayotgan vaqtida Paxtakor tumani “Chamanzor” QFY hududidan o‘tuvchi avtomobil yo‘lining 1-kilometrida mashinaning motor qismida yong‘in chiqqan.Haydovchi yong‘inni mustaqil o‘chirmoqchi bo‘lgan, ammo harakatlari befoyda bo‘lgan. Shu payt guvohlardan biri yong‘in haqida 101 qisqa raqami orqali viloyat FVBga xabar bergan.Yong‘in oqibatida mashina to‘liq yonib ketgan va yaroqsiz holatga kelib qolgan. Hodisada hech kim jabrlanmagan.Dastlabki hisob-kitoblarga ko‘ra ko‘rilgan moddiy zarar miqdori taxminan 586 million so‘mni tashkil etgan.Avvalroq, Jizzaxda boshqaruvni yo‘qotib YTHga uchragan Cobalt yonib ketgandi.  "
https://kun.uz/uz/news/2022/07/21/siz-bilmagan-istanbulga-subektiv-nazar,2022-12-01 20:29:25.391270,"“Oryol i reshka”, Anton Ptushkin, Ilya Varlamov kabi trevel-vlogerlarning videolarini O‘zbekistonda ham ko‘pchilik kuzatib boradi. Biroq afsuski, o‘zbek tilida zamonaviy va sifatli sayohatnomalar juda-juda kam.Biz ana shu bo‘shliqni imkon qadar to‘ldirish uchun sayohat-vlog yo‘nalishida ham ko‘rsatuv oldik. Fikr-mulohazalaringizni izohlarda albatta yozib qoldiring, bu shu yo‘nalishdagi kelgusi ishlarimizda biz uchun juda muhim.Jamshidxon Ziyoxonov,
muallifSifatli kontent tayyorlash ko‘pgina vaqt va mablag‘ talab etishini yaxshi tushunadigan va bizni moddiy qo‘llab-quvvatlamoqchi bo‘lgan vatandoshlarimiz o‘zlari uchun qulay yo‘llardan birini tanlab ko‘mak berishlari mumkin:"
https://kun.uz/uz/news/2022/07/21/qashqadaryodan-toshkentga-olib-ketilayotgan-qariyb-1-tonna-istemolga-yaroqsiz-gosht-yoq-qilindi,2022-12-01 20:29:27.350724,"Qashqadaryo viloyati IIB axborot xizmatining xabar berishicha, Ko‘kdala tumanida joylashgan «Umakay» muntazam yo‘l-patrul maskanida Nexia mashinasi to‘xtatilgan.Hujjatlarni tekshirish jarayonida mashinada sanitariya qoidalariga zid ravishda qariyb 1 tonna go‘sht ortib ketilayotgani aniqlangan. Dastlabki surishtiruvda haydovchi o‘zining oti va qoramollarini so‘yib, go‘shtini Toshkentga olib ketayotganini aytgan.Go‘sht tegishli tartibda hujjatlashtirilib, viloyat veterinariya sanitariya-epidemiologiya markazida tekshirib ko‘rilganda uning iste’molga yaroqsiz ekani ma’lum bo‘lgan. Shundan so‘ng iste’molga yaroqsiz go‘sht tegishli tartibda yo‘q qilingan.Avvalroq, «Umakay» muntazam yo‘l-patrul maskanida Chiroqchi tumanida yashovchi shaxsga tegishli Cobalt mashinasiga ortib ketilayotgan 830 kilogramm iste’molga yaroqsiz go‘sht to‘xtatib qolingandi."
https://kun.uz/uz/news/2022/07/21/ypx-xodimlari-qiynogidan-vafot-etgan-kattaqorgonlik-marhum-soliqchining-yaqinlari-kaltaklandi,2022-12-01 20:29:28.840122,"Kattaqo‘rg‘on tumani Davlat soliq inspeksiyasi boshlig‘i o‘rinbosari Aziz Ahmedov 2021 yil 10 iyun kuni yo‘l harakati xavfsizligi xodimlarining zo‘ravonligi tufayli vafot etgandi.2022 yil 18 iyul kuni Navoiy viloyat sudi jinoyat ishlari bo‘yicha sudlov hay’atida jinoyat ishi qayta ko‘rib chiqilishi kerak edi. Ammo sud boshlanishidan oldin tomonlar o‘rtasida janjal yuzaga kelgan. Buning oqibatida Aziz Ahmedovning opasi va ukasi tan jarohati olgan.Marhum soliqchining ukasi Asliddin Ahmedovning Kun.uz’ga ma’lum qilishicha, janjal o‘rindiq sababli kelib chiqqan.“2022 yilning 18 iyul kuni Navoiy viloyati sudi jinoyat ishlari bo‘yicha sudlov hay’atida marhum akam Aziz Ahmedov bilan bog‘liq jinoyat ishi qayta ko‘rib chiqilishi kerak edi. Biz sud zaliga kirganimizda sudlanuvchilar va ularning qarindoshlari o‘tirishgan ekan. Shunda joy masalasida muammo chiqib, sudlanuvchi Shahboz Rahimberdiyev amakim Isomiddin Jamolov bilan tortishayotganini ko‘rib qoldim. Ularga yaqinlashganimda Shahboz Rahimberdiyevning otasi yuzimga musht tushirdi. Shu tariqa janjal chiqdi, sudlanuvchilar va ularning yaqin qarindoshlari birgalashib menga tashlanishdi. Meni qutqarish uchun vaziyatga aralashgan opam Shohida Ahmedova sudlanuvchi Mehriddin Qo‘chqorovning musht tushirishi oqibatida hushidan ketdi”, — deydi Asliddin Ahmedov.Tan jarohati olgan Shohida Ahmedova Respublika shoshilinch tibbiy yordam ilmiy markazi Navoiy viloyat filialiga yotqizilgan. Hozirda u mazkur shifoxonada davolanmoqda.Bemorga bosh miya yopiq jarohati va bosh miya chayqalishi dastlabki tashxisi qo‘yilgan.Navoiy viloyati sudiga ko‘ra, sud zalidan yozib olingan videoyozuv huquqiy baho berilishi uchun IIBga taqdim qilingan. IIB esa hozircha holat yuzasidan rasmiy ma’lumot bildirmadi.   Marhum soliqchi Aziz Ahmedovning o‘limi yuzasidan qo‘zg‘atilgan jinoyat ishi jinoyat ishlari bo‘yicha Kattaqo‘rg‘on tuman sudida ko‘rib chiqilgandi. Sudning 2021 yil 3 dekabrdagi hukmiga ko‘ra, sudlanuvchilar M.Qo‘chqorov va Sh.Rahimberdiyev Jinoyat kodeksining 102-moddasi (ehtiyotsizlik orqasidan odam o‘ldirish) 1-qismi va 206-moddasi (hokimiyat yoki mansab vakolati doirasidan chetga chiqish) 1-qismida nazarda tutilgan jinoyatlarni sodir etganlikda aybli deb topilgan. Ular 2 yil ichki ishlar organlarida ishlash huquqidan mahrum qilinib, har biriga 2 yil-u 10 oy muddatga ozodlikdan mahrum qilish jazosi tayinlangan.  Ayblanuvchi va jabrlanuvchi tomon sud hukmidan norozi bo‘lgan va apellyatsiya bergan. Ishni qayta ko‘rib chiqqan Samarqand viloyati sudi jinoyat ishlari bo‘yicha sudlov hay’ati hukmni o‘zgarishsiz qoldirgan.Kassatsiya shikoyatidan keyin Oliy sud hukmni bekor qilib, ishni qayta ko‘rish uchun Navoiy viloyati sudiga yuborgan. "
https://kun.uz/uz/news/2022/07/21/jizzaxda-sodir-bolgan-ythda-haydovchi-vafot-etdi,2022-12-01 20:29:30.279122,"Jizzax viloyati IIB axborot xizmatining xabar berishicha, 2022 yil 16 iyul kuni soat 18:50 larda Zomin tumani Bog‘ishamol mahallasidan o‘tuvchi yo‘lda odam o‘limi bilan bog‘liq yo‘l-transport hodisasi sodir bo‘lgan.Zomin tumani Yuksalish mahallasida yashovchi fuqaro Nexia mashinasi bilan harakatlanib ketayotib, boshqaruvni yo‘qotgan. Shundan so‘ng mashina yo‘l chetidan oqib o‘tuvchi kanalga tushib ketgan.Hodisa oqibatida haydovchi og‘ir tan jarohatlari olib, voqea joyida vafot etgan.Avvalroq, Jizzax viloyati Sharof Rashidov tumanida sodir bo‘lgan yo‘l-transport hodisasida haydovchining otasi vafot etgandi."
https://kun.uz/uz/news/2022/07/21/ozbekneftgaz-yoshlar-tataristonda-otkazilgan-xalqaro-forumda-faol-ishtirok-etishdi,2022-12-01 20:29:31.782564,"Forum ijtimoiy faol, iqtidorli yoshlarni aniqlash, ularning professional va ijodiy faoliyatlarini takomillashtirish, energetika tizimi kompaniyalari va tashkilotlari, kasaba uyushmalarining faol yoshlari o‘rtasida hamkorlikni tashkil etishga ko‘maklashish, yoshlarning dolzarb muammolarini hal qilishda umumiy sa’y-harakatlarni birlashtirish maqsadida o‘tkazildi.Xalqaro ahamiyatga ega bo‘lgan ushbu forumda turli davlatlardan 400 nafardan ortiq energetika tizimida faoliyat olib borayotgan yoshlar qatnashishdi. Xususan, Markaziy Osiyo va Rossiya Federatsiyasidagi neft-gaz kompaniyalar ishtirok etishdi.“O‘zbekneftgaz” AJ yoshlari ham neft va gaz sohasining yetakchi mutaxassislari tomonidan o‘tkazilgan intensiv mashg‘ulotlar, mahorat darslari, sanksiyalar sharoitida texnologik suverenitetni rivojlantirishning eng dolzarb muammolari va yechimlariga bag‘ishlangan treninglarda ma’ruzalar tinglashdi va taqdimotlar o‘tkazishdi. Taqdimotlarda mutaxassislar neft va gaz qazib chiqarish sohasida yuqori texnologiyali xizmat ko‘rsatishga zamonaviy yondashuvlar va “O‘zbekneftgaz” AJ tomonidan chet el kompaniyalari bilan birgalikda amalga oshirilayotgan loyihalar to‘g‘risida o‘rtoqlashadilar.Forum doirasida o‘tkazilgan musobaqalarda “O‘zbekneftgaz” AJ yoshlari faxrli birinchi, ikkinchi hamda uchinchi o‘rinlarni egallashdi va faxrli va yuqori darajali sertifikat bilan taqdirlanishdi.“O‘zbekneftgaz” AJ yoshlariga forumdagi faolligi uchun Rossiya Federatsiyasi Energetika vazirligi hamda “Tatneft” kompaniyasi tomonidan alohida minnatdorchilik bildirildi. “O‘zbekneftgaz” AJ Matbuot xizmati Ⓣ"
https://kun.uz/uz/news/2022/07/21/energetika-vazirligi-elektr-tarmogida-yuklamalar-oldini-olish-uchun-xonadonlar-va-ofislarga-tavsiyalar-berdi,2022-12-01 20:29:33.586606,"Energetika vazirligi matbuot xizmati xabariga ko‘ra, havo harorati keskin ko‘tarilishi natijasida elektr energiyasiga bo‘lgan talab keskin oshadi. Elektr tarmoqlari va transformator punktlarida yuklama ortishi va natijada tarmoqda nosozliklar kelib chiqishi mumkin.Anomal issiq kunlarda elektr tarmog‘ida zo‘riqishlar oldini olish uchun xonadonlarga va ofislarga quyidagilar tavsiya etilmoqda:Bildirilishicha, Energetika vazirligi va vazirlik tizimidagi barcha tashkilotlar tomonidan havo harorati keskin ko‘tarilishi kunlarida iste’molchilarga energiya resurslarini barqaror yetkazib berish choralari ko‘rilmoqda.Ushbu kunlarda elektr energiyasini ishlab chiqaruvchi stansiyalarda zaxira energobloklari ishga qo‘shiladi. Elektr energiyasi yetkazib berish sifatini oshirish maqsadida joriy yil boshidan 2 ming kilometrdan ortiq elektr uzatish tarmoqlari va 330 dan ortiq transformator punktlari yangilangan.“Ushbu vaziyatni to‘g‘ri tushungan holda, energiya resurslaridan oqilona foydalanish natijasida elektr qurilmalari uzoq muddatga ishdan chiqishining oldi olgan bo‘lamiz hamda energiya resurslari barcha iste’molchilarga barqaror yetib borishiga munosib hissa qo‘shgan bo‘lamiz.Shu o‘rinda, iste’molchilardan elektr energiyasi ta’minoti yuzasidan 11-54 qisqa raqami yoki Telegram’dagi (@HET_admin) administratorga murojaat qilishlarini so‘raymiz”, deyiladi ma’lumotda."
https://kun.uz/uz/news/2022/07/21/mutaxassis-muzday-mahsulotlar-chanqoqni-bosmaydi-aksincha,2022-12-01 20:29:34.999632,"Jaziramada muzdek suv yoki sharbat, albatta, jonning rohati. Sovitkichdan olib iste’mol qilingan sersuv meva-sabzavotlar ham tanamizga xush yoqishi tabiiy. Ayniqsa, bunday pallalarda muzqaymoqdan bosh tortish juda qiyin. Mutaxassislar esa yoz chillasida shu kabi mahsulotlar iste’molidan tiyilib turishni maslahat berishadi. Bu o‘rinda gap faqat muzdek ne’matlarni tanovul qilib, tomoq yoki boshqa ichki a’zolarni shamollatib qo‘yishdagina emas.SSV matbuot xizmati bu masalada tibbiyot fanlari doktori, professor Doniyor Alimovning fikrini so‘radi.— Oqsilga boy mahsulotlarni hazm qilish uchun organizm o‘zidan juda ko‘p issiqlik chiqarishi kerak, — deydi u. — Bu jarayon tibbiyotda termogenez deb ataladi. Sodda qilib tushuntiraman. Jaziramada bitta muzqaymoq yedingiz. Vujudingiz qizib turibdi. Endi tanangiz oshqozonga tushgan o‘sha muzday mahsulotni hazm qilishi zarur. Buning uchun, avvalo, uni normal haroratgacha qizdirishi kerak.Bu jarayon esa organizmni zo‘riqtirishi barobarida, shundoq ham issiq tanada harorat oshishiga olib keladi. Oqibatda kuchli charchoq va lanjlik hissi yuzaga keladi. Bosh yoki yurak sohasida og‘riqlar paydo bo‘ladi.Shu ma’noda, yoz chillasida xona haroratida suv ichish va taom iste’mol qilish tavsiya etiladi. Ba’zi mahsulotlar buyraklar faoliyati buzilishiga sabab bo‘lib, peshob ajratish jarayonini tezlashtiradi. Bu esa organizm suvsizlanishiga olib keladi. Tarvuz, mango, arpabodiyon, selderey, qushqo‘nmas shular jumlasidan.Achchiq qalampir tarkibida kapsaitsin moddasi mavjud. U tanani bir muddat qizdiradi. Ammo jazirama paytida achchiq ovqat ahvolni yanada yomonlashtirishi mumkin. Qolaversa, qalampir issiq paytda tanada kuchli terlashni hosil qiladi. Oqibatda organizm sezilarli miqdorda suv yo‘qotadi. Shunday ekan, anomal issiq haroratda parhez qilish eng to‘g‘ri va oqilona chora."
https://kun.uz/uz/news/2022/07/21/qamchiq-dovonida-yuk-mashinasi-va-damas-toqnashdi-4-kishi-halok-bolgan,2022-12-01 20:29:36.436552,"21 iyul kuni soat 00:05 atrofida A-373 «Toshkent-O‘sh» avtomobil yo‘lining 222-kilometrida YTH sodir bo‘ldi. Bu haqda Namangan viloyati IIB matbuot xizmati xabar bermoqda.IIB xabarida aytilishicha, Farg‘ona vodiysidan Toshkentga qarab harakatlanib ketayotgan MAN rusumli yonilg‘i tashuvchi yuk avtomashinasi (davlat raqami 40 Q 486 XA, tirkama raqami 40 AA 7422), qarama-qarshi yo‘nalishga o‘tib ketib, Damas avtomashinasi (davlat raqami 40 Q 943 WA) bilan to‘qnashgan.Oqibatda hodisa joyida yong‘in yuzaga kelib, transport vositalari yonib zararlangan. Yong‘in sodir bo‘lgan hududda Nexia avtomashinasiga ham texnik shikast yetgan.Namangan viloyati YHXB «Gazeta.uz»ga ma’lum qilishicha, MAN yoqilg‘i tashuvchi yuk mashinasi ichidagi ikki nafar va Damas ichidagi yana ikki nafar fuqaro vafot etgan. Hodisa tafsilotlari bo‘yicha qo‘shimcha ma’lumotlar berilishi kutilmoqda"
https://kun.uz/uz/news/2022/07/20/haydovchilik-guvohnomasini-masofadan-almashtirish-imkoniyati-korib-chiqilmoqda,2022-12-01 20:29:37.938355,"Bu haqda adliya vaziri Ruslanbek Davletov 20 iyul kuni parlamentdagi chiqishida ma’lum qildi, deya xabar bermoqda Kun.uz muxbiri.“Muddatlari 2-3 marta cho‘zib berildi. Oxiriga kelganda navbatlar birdan ko‘payib ketyapti. Mart-aprel oylarida shunday holat bo‘lganida muddat cho‘ziladi deb e’lon qilganimizdan keyin ertasiga hamma ketib qoldi. DXMlarga haydovchilik guvohnomasini almashtirishni so‘rab kelganlar 10-15 barobarga kamayib ketdi.Tushuntirish qilyapmiz, kelinglar deyapmiz, har xil memlar, multfilmlar qilyapmiz, reklama qilyapmiz. Lekin baribir bir yildan keyin yana shunaqa xatti-harakatlar bo‘lmasligi uchun elektron shaklga o‘tkazmoqchimiz. Bitta kamchiligimiz: guvohnoma olayotganda imzo chekishi kerak, buning uchun albatta o‘zi kelishiga to‘g‘ri kelyapti.Hozir shuni olib tashlashning harakatini qilyapmiz, olib tashlasak, umuman markazga kelish shartmas bo‘ladi. Kelmanglar deymiz, qabul ham qilmaymiz. Faqat elektron ravishda qabul qilamiz. Tayyorlab, hammanikini pochta orqali yuboramiz.Shunday qilmasak, aytayotgan muammolarimiz yana takrorlanaveradi, takrorlanaveradi. Besh yildan keyinam xuddi shunaqa bo‘ladi. Albatta, 100 mingta, 200 mingta odam almashtirmay qolib ketadi va oxirgi kunlarda kelib, hammasi navbatga turib oladi”, – dedi adliya vaziri.O‘zbekistonda haydovchilik guvohnomasi va avtotransport guvohnomasining yangi namunalari 2017 yil oktyabrdan amalga kiritilgan edi. Guvohnomalarni yangisiga almashtirish 2020 yil oxirida yakunlanishi ko‘zda tutilgandi, biroq keyin muddat uch marta uzaytirilgan edi.Shu yil mart oyida ma’lum qilingan raqamlarga ko‘ra, haydovchilik guvohnomasiga ega 5,7 million kishidan yarmidan ko‘pi – 3,1 millioni guvohnomasini hali ham almashtirmagan.Guvohnomalarni majburiy almashtirishning joriy muddatlari quyidagicha:"
https://kun.uz/uz/news/2022/07/20/yagona-formaga-otayotgan-maktablar-bundan-kim-qanday-foydani-kozlagan,2022-12-01 20:29:39.444759,"Vazirlar Mahkamasining 2018 yilda qabul qilingan 666-sonli qarori bilan maktablarda majburiy formalarni joriy etish keyinchalik 2024/25 o‘quv yiligacha kechiktirilgan edi. Biroq joriy yilning 19 mayida hukumat o‘zining 271-sonli qaror bilan yagona maktab formasiga o‘tishni 2022/23 o‘quv yilidan boshlab joriy qildi.  Xalq ta’limi vazirligi tashabbusi hamda «O‘zto‘qimachiliksanoat» uyushmasi bilan hamkorlikda jurnalistlar uchun Namangan viloyatidagi korxonalarda tikilayotgan maktab formalarini borib o‘rganish maqsadida press-tur o‘tkazildi. U yerda yagona maktab formasini joriy etishdan ko‘zlangan maqsad maktabda ijtimoiy tenglikni joriy etish ekani, o‘quvchilar maktabda kiyinish masalalariga chalg‘imasdan faqat ta’lim olish bilan band bo‘lishi kerakligi aytib o‘tildi.Hukumatning 2018 yil 666-sonli qarorida ham maqsad davlat umumiy o‘rta ta’lim muassasalari o‘quvchilarining kiyinish madaniyati va tartib-intizomga amal qilish ko‘nikmalarini mustahkamlash, salomatliklarini muhofaza qilish uchun tegishli shart-sharoitlar yaratish, ma’naviy va jismoniy sog‘lom avlodni kamol toptirish ekanligi urg‘ulangan.Uni jamoatchilik qanday tushundi?Ijtimoiy tarmoqlarda davlat maktablarida o‘quvchilar formasini joriy etishdan ko‘zlangan maqsad — diniy e’tiqodni jilovlash ekanligi borasida fikrlar ham bot-bot bildirilmoqda. Bu fikrlarda oz bo‘lsa-da jon bordek. Chunki ta’lim muassasalariga ro‘mol o‘rab borgan qizlarga tazyiq o‘tkazilgani bilan bog‘liq voqealar respublikaning turli hududlarida avval ham ko‘p kuzatilgan.Masalan, Toshkent viloyati Chinoz tumanidagi 45-maktab direktori Zubayda Toshpo‘latova maktabga ro‘mol o‘rab kelgan qizga o‘dag‘aylab, «Shu maktabda o‘qimoqchi bo‘lsang, ro‘molingni yechasan», degandi.Andijon viloyati Izboskan tumanidagi 25-maktab direktori ro‘mol o‘ragan o‘quvchi qizni «qamataman», deb qo‘rqitgani yuzasidan xalq ta’limi vaziri shaxsan munosabat bildirgan edi.Namangan viloyati Yangiqo‘rg‘on tumanidagi 10-maktabning ro‘mol o‘ragan bir guruh o‘quvchi qizlari IIB xodimasi oldida tik turgani tasvirlangan surat tarqalib, keng muhokamalarga sabab bo‘lgandi.Namangandagi safarda ishlab chiqaruvchilar va ta’lim sohasi mutasaddilari ham O‘zbekistonda dunyoviy davlat ekanligini ta’kidlab, yagona maktab formasini imkon qadar tezroq joriy etish zaruriyati tug‘ilganini ta’kidlashdi.Ayni shu kunlarda Guliston tuman xalq ta’limi bo‘limiga tegishli deb aytilgan Telegram-kanal esa islomofobik matnni repost qildi. (arxivlangan link).Keyinchalik ushbu post o‘chirib tashlandi. Post yuzasidan Xalq ta’limi vazirligi axborot xizmati rasmiy munosabat bildirib o‘tdi.«Agressiv mazmunda yozilgan ushbu post Guliston shahar xalq ta’limi bo‘limi nomidan ochilgan sahifada e’lon qilinganligi va keyinroq post o‘chirilganligi tasdiqlandi. Ushbu material boshqa ijtimoiy tarmoq sahifalaridan olingan bo‘lib, soha xodimlarning beparvoligi va mas’uliyatsizligi oqibatida kanalga joylangan. Lekin bu narsa ushbu holatga yo‘l qo‘ygan mas’ulni javobgarlikdan ozod qilmaydi.Ayni vaqtda mazkur holat bo‘yicha Xalq ta’limi vazirligi tomonidan xizmat tekshiruvi olib borilmoqda hamda ushbu holatga yo‘l qo‘ygan mas’ul xodimlarga tegishli choralar ko‘rilishi ta’minlanishini ma’lum qilamiz», — deyiladi vazirlik munosabatida.Vazirlar Mahkamasining 2018 yil 666-sonli qarorining ilovalarida 1–6-sinf qiz bolalar uchun yubkaning trapetsiya shaklida tikilgan va yon qismida to‘rtta yig‘ma mavjudligi, yubka kiyib yurilganida tizzadan tepasini to‘liq yopishi va tizzadan pastga ko‘pi bilan 8 sm.gacha uzaytirilishi mumkinligi; 7–11-sinfda o‘qiydigan qizlar uchun tizzadan yuqori bo‘lmagan, klassik uslubda tikilishi, yubka kiyib yurilganida tizzadan tepasini to‘liq yopishi va tizzadan pastga ko‘pi bilan 12 sm.gacha uzaytirilishi mumkinligi belgilangan.Ya’ni, qiz bolalar uchun yubkaning to‘piqqacha uzun bo‘lishiga taqiq kiritilgan. Bu qoida, albatta, ayrim ota-onalarning noroziligiga sabab bo‘lishi turgan gap.«O‘zto‘qimachiliksanoat» uyushmasi dizaynni rivojlantirish bo‘limi boshlig‘i Kamola G‘ulomova yagona forma dizaynini tasdiqlashda ota-onalar o‘rtasida so‘rovnoma o‘tkazilganini ta’kidlab o‘tdi. Nega unda yubkaning uzun bo‘lmasligi alohida band sifatida mustahkamlab qo‘yilgan va bu borada bildirilgan fikrlar inobatga olinmagan?Shu bilan birga, umumta’lim maktablarida ishlovchi o‘qituvchilar yagona forma joriy etilayotgani juda to‘g‘ri qaror bo‘lganini ta’kidlashmoqda. Ular ta’lim sifatini oshirishda o‘quvchilarning ijtimoiy tengligiga erishish asosiy masalalardan biri ekanligini aytishmoqda.Maktablarda aslida nima birlamchi bo‘lishi kerak?Albatta, davlat umumta’lim maktablarida formadan ham avval hal qilinishi kerak bo‘lgan ishlar juda ko‘p. Masalan, sinfxonalar yetishmasligi. Yildan yilga 1-sinfga qabul qilinayotgan o‘quvchilar rekordi yangilanmoqda. Bu yil ham ularning soni 700 mingdan ortadi. O‘zbekistondagi 10 mingdan ziyod maktablarning aksariyat qismida (ayniqsa katta shaharlarda) sinfxonalar yetishmasligidan sinflarda o‘quvchilarning o‘rtacha soni 40 nafardan oshadi.Qariyb barcha maktablarda o‘qitish ikki smenada olib boriladi. Hattoki uchinchi smenada ham dars beradigan maktablar bor. Ammo bularni bartaraf etish uchun sezilarli va jadal qadamlar tashlanmayapti.Sport zallari va sport maydonchalarini-ku, gapirmay qo‘ya qolaylik. Ayrim tumanlarda vaziyat shu darajaga yetganki, sport maydonlari tadbirkorlarga pullab yuborilmoqda.Qo‘shimcha binolar qurib sinfdagi o‘quvchilar sonini 25-30 nafardan qilish, sport zallari, sport maydonchalari qurish, zarur o‘quv va badiiy adabiyotlar, laboratoriyalar barpo etish va ularni reagentlar bilan ta’minlash, o‘quv qo‘llanmalari, ko‘rgazmali qurollar bilan jihozlashdek barchaga foyda keltiradigan vazifa turganda ta’lim uchun mas’ullarning maktab formasiga tish-tirnog‘i bilan yopishib olishi tushunarsiz hodisa bo‘lmoqda. Va, tabiiyki, turli taxmin, shubha, gumonlar urchishiga sabab bo‘lmoqda.Xorijda maktab formalariRivojlangan davlatlardagi maktablarga e’tibor beraylik. Ularda maktab formasi majburiy, degan gap yo‘q. O‘quvchilar maktabga o‘zi istagan, o‘zi uchun qulay kiyimlarda kelishadi (to‘g‘rirog‘i, maktab avtobuslari olib keladi). Bir xildagi formalar qoida tarzida faqat xususiy maktablarda joriy etiladi. Ular maktabga formasiz kelish bolada individuallikni, erkinlikni o‘stiradi, deb hisoblashadi. Armiyadagidek bir xilda kiyinish bolaga yoshligidan itoatkorlik va biqiqlikni singdiradi, deb hisoblanadi.Ta’kidlab o‘tish joizki, majburiy maktab formalari yon qo‘shnimiz Turkmaniston va Tojikistonda ham joriy etilgan.O‘rinli savol tug‘iladi: biz maktab ta’limini yuksaltirishda dunyoning rivojlangan davlatlaridan andoza olishimiz kerakmi va har tomonlama bizdan ortda bo‘lgan davlatlardan? O‘quvchilarni inkubatordan chiqqandek bir xilda kiyintirgan bilan ularning bilimi va saviyasi oshib qolmaydi. Bu aniq.Nega milliy mato emas?Shaxsan men press-tur davomida tikilayotgan maktab formalari o‘zimizning milliy mahsulotimiz bo‘lgan matolardan emas, Xitoydan import qilinayotgan matolardan tikilayotganidan nihoyatda taajjublandim.Tikuvchilik korxonalari vakillarini aytishlaricha, o‘zimizning to‘qimachilik korxonalarimizda ishlab chiqarilayotgan matolardan tikilgan formalar yuvilganda suvga rangi chiqishi, quyoshda rangi o‘chishi, tezda pitig‘i (katishka) chiqishi bilan tezda o‘z sifatini yo‘qotgan. Xitoy matosi esa uch yilgacha o‘z rangini yo‘qotmasligi, pitig‘i chiqmasligiga kafolat berilmoqda.2017 yilda tashkil etilgan «O‘zto‘qimachiliksanoat» uyushmasi nega o‘tgan 5 yil ichida bu borada ko‘lamli ishlar amalga oshirmagani, nega yurtimizda shu paytgacha kerakli paytda asqatadigan sifatli gazlama mahsuloti ishlab chiqarish yo‘lga qo‘yilmagani jumboqligicha qoldi.Uyushmaning rasmiy saytidagi missiyasiga e’tibor qaratamiz:«Yuqori sifatli to‘qimachilik mahsulotlari ishlab chiqarib, uning barcha turlariga yorqin va betakror detallarni qo‘shilgan kiyim-kechak ishlab chiqarishni takomillashtirib, har bir xonadonda imkoniyatlar yaratish orqali ixcham va go‘zal muhitni shakllantirib, Biz insonlarning hayotini yaxshilashga harakat qilamiz».Maktab formasining bir xil dizaynda unifikatsiya qilinib, majburiylashtirilishi — ota-onalar uchun qo‘shimcha soliq, deb bemalol hisoblash mumkin. Buni «ota-onalar baribir bolalarini maktab uchun xarajat qilib, kiyintirishadi-ku», deya oqlashmoqda mas’ullar. Har qanday bahona, har qanday vaj keltirilmasin, bu ish baribir ma’lum bir soha va doiraning boyishiga xizmat qilayotgandek.Chunki forma tikiladigan mato ham o‘zimizda ishlab chiqarilmaydi, Xitoydan import qilinmoqda. Agar mato o‘zimizning to‘qimachilik fabrikalarimizda ishlab chiqarilganida «milliy yengil sanoatimizni rivojlantirish uchun bosilayotgan qadam», deb baholash mumkin edi.Endi nima bo‘ladi?Endi mahalliy hokimliklar, tuman va shahar xalq ta’limi bo‘limlari, maktab direktorlari ota-onalarni yoppasiga majburlay boshlashadi. Bunga shak-shubha yo‘q. Kiyim tikuvchi tadbirkorlar ham tumanlarni bo‘lib olib, o‘z mahsulotini o‘tkazishga kirishib ketibdi.Majburlash bor joyda korrupsion omillar ham paydo bo‘ladi. Aytaylik, o‘z korxonasining mahsulotini o‘tkazish uchun tikuvchilik korxonalari tuman xalq ta’limi bo‘limlari, yirik maktab direktorlariga pul taklif qila boshlashlari mumkin. Bunday deyishimizga to‘la asos bor. Surishtiruvlarimizga ko‘ra, ta’minotchi korxonalar allaqachon viloyatlar, tumanlar va maktablarni taqsimlab olishgan.«O‘zto‘qimachiliksanoat» uyushmasi vakillari sohada tikuvchilik korxonalari nihoyatda ko‘pligi, barcha hududlarda mavjudligi, forma tikuvchi korxonalar o‘zaro raqobatga kirishishi, bu esa monopoliyani bartaraf etishi, shuning ortidan o‘sha bir xilda tayyorlanayotgan maktab formalari karrasiga qimmat bo‘lib ketmasligini aytib ishontirishmoqda. Qolaversa, kam ta’minlangan oilalarning farzandlariga formalar tekinga berilar ekan.Lekin maktab formalari 1–6 sinf o‘quvchilari uchun 4 milliondan ortiq komplektda tayyorlanishi kerak. Maktablar ochilishiga juda kam vaqt qoldi. Tekstil korxonalari ulgurisharmikan, degan savol ham o‘rtaga chiqmoqda. Bunga javoban, «hali 10 avgustdan maktab yarmarkalari ochiladi, barchani forma bilan ta’minlashga ulguramiz», deya ishontirishmoqda tikuvchilik bilan shug‘ullanuvchi korxonalar.Qolaversa, sohada monopoliya yo‘qligi ta’kidlanmoqda. Lekin butun boshli O‘zbekiston uchun aynan bitta mato tanlangani — monopoliyaning o‘zginasi. Garchi undan turli korxonalarda mahsulot tikilsa-da. Bu masalada «it» mana shu joyga «ko‘milgan». Kim balandparvoz maqsadlari ortidan «qo‘lini istayotgani»ni aniqlash uchun matoni Xitoydan O‘zbekistonga kim olib kirayotganining tagiga yetish kifoya.Yuqoridagilar gaplar bilan men hukumat qarori zudlik bilan bekor qilinishi yo yana kechiktirilishi kerak, demoqchi emasman. Mayli, maktab formasi ham kerak. Biroq u turli-tuman ko‘rinishda bo‘lishi, qanday forma tanlashni bolalarning ota-onalari (maktablardagi ota-onalar qo‘mitasi) ixtiyoriga qo‘yib berish kerak edi.Maktablarda ta’lim sifatini oshirish, qo‘shimcha sinfxonalar qurish ishiga tezroq hamma bir yoqadan bosh chiqarib, yoppa tarzda tezroq kirishish kerak. Barcha yutadigan, formadan ham ko‘ra foydaliroq ish mana shu bo‘lar edi.Shuhrat Shokirjonov, jurnalist."
https://kun.uz/uz/news/2022/07/20/bosh-prokuratura-urgutda-ovqatdan-10-kishi-zaharlanganini-malum-qildi,2022-12-01 20:29:41.034371,"Bosh prokuratura matbuot kotibining xabar berishicha, 2022 yil 18 iyul kuni Urgut tumanidagi to‘yxonalarning birida bo‘lib o‘tgan marosimda mehmon sifatida qatnashgan 56 yoshli ayol 19 iyul kuni “O‘tkir ovqat toksikoinfeksiyasi” tashxisi bilan shifoxonaga murojaat qilgan.Bemor ayolga tez tibbiy yordam ko‘rsatish bilan bir vaqtda yuqumli kasalliklar bo‘limi patronaj xizmati tomonidan ushbu ayol bilan to‘y marosimida ishtirok etgan bir nechta fuqaroning xonadoniga borilgan va ular yuqumli kasalliklar bo‘limiga taklif qilinib, tekshirishdan o‘tkazilgan.Tekshirish vaqtida ular ichida yana 10 nafar (9 nafari ayol, 1 nafari erkak) fuqaroda “Yengil ovqat toksikoinfeksiyasi” tashxisi borligi aniqlangan.Ko‘rsatilgan tez tibbiy yordam natijasida ularning sog‘lig‘i to‘liq yaxshilangan va 20 iyul kuni uylariga javob berilgan.    Hozirda shifoxonada faqatgina dastlab murojaat qilgan bemor ayolga tibbiy yordam ko‘rsatib kelinmoqda va uning ham sog‘lig‘i yaxshilanib kelayotgani aniqlangan.“Ijtimoiy tarmoqlarda ushbu holatda 200 ga yaqin odam zaharlangani haqidagi xabar haqiqatga to‘g‘ri kelmasligini ma’lum qilamiz”, deyiladi xabarda.Qayd etilishicha, mazkur holat yuzasidan Urgut tumani prokuraturasi tomonidan tergovga qadar tekshirish harakatlari olib borilmoqda."
https://kun.uz/uz/news/2022/07/20/korzinkada-ishlash-ishlarni-oxshatish-demak,2022-12-01 20:29:42.510656,"Korzinka — bu katta ahil oila, uning a’zolari esa umumiy ish atrofida birlashgan. Shuningdek, bu yerda taom bilan to‘g‘ridan-to‘g‘ri va ko‘chma ma’noda – vazifalarga mehr va ishtiyoq bilan yondashgan holda shug‘ullanadilar. Bu ishda ularga qadriyatlarimiz yordam beradi. Taomga masalliqlarni birma-bir, saralab qo‘shganimizdek, biz Korzinkada ish jarayonlariga ushbu qadriyatlarni oqilona qo‘shib kelmoqdamiz.Qadriyatlar – xodimlar ish jarayonida tayanadigan asosiy tamoyillar. Korzinkada ular 5 ta: har bir mijozga g‘amxo‘rlik qilish, o‘z ishining mohir ustasi bo‘lishga intilish, halollik va o‘zaro hurmat, daxldorlik, yangiliklarga ochiq bo‘lish. Biz ishimizni taom tayyorlashga, qadriyatlarimizni esa masalliqlarga qiyos qildik va shu yo‘nalishda “O‘xshagan ish” deb nomlangan katta loyiha dasturini yo‘lga tushirdik.Bizning tushunchamizga ko‘ra, “O‘xshagan ish” – bu, natijasi hammaga: mijozlarga ham, hamkorlarga ham, shu bilan birga o‘zimizga ham ma’qul keladigan o‘xshagan ish qilish, ishimizdan so‘ng mijozlarimiz va hamkorlarimizda doim yoqimli ta’m hissi qolishiga intilish demak.Biz har bir qadriyatni taom tayyorlash bilan bog‘liq timsollar ko‘rinishida taqdim qildik:1. Mijozlar ta’bini topish – ziravorlar2. Shaffoflik – buloq suvi3. Daxldorlik – olov4. Yangilikka intilish – ekzotik souslar5. Ilg‘orlik – oshpazlik qalpog‘iSo‘ngra biz xodimlarga haqiqiy oshpazga aylanishni va qadriyatlarimiz – masalliqlardan oqilona va o‘z o‘rnida foydalanishni o‘rganishni taklif qildik.Uch oy davomida xodimlar qadriyatlarimiz bilan turli o‘yinlar ko‘rinishida yaqindan tanishib, ularning asl ma’nolarini chuqur o‘rganishga kirishdilar, foydali o‘quv manbalarini o‘zlashtirib, turli sinov vazifalarini bajardilar. Loyiha davomida 20 dan ortiq ichki tanlovlar o‘tkazildi, unda xodimlar o‘z ishlarining sara “retseptlari” bilan ham bo‘lishdilar. Har bir faollik uchun ishtirokchilar ballar to‘plab, loyiha so‘ngida superyutuqni qo‘lga kiritish uchun astoydil bellashdilar.Yaqinda biz loyihamizning eng faol davrini o‘tkazib oldik – taqdirlash marosimida natijalarni sarhisob qildik va o‘n nafar eng faol xodimlarimizni qimmatli sovg‘alar bilan taqdirladik. Bosh sovrin – avtomobilni Korzinka Keles supermarketi xodimi qo‘lga kiritdi. U loyiha doirasidagi eng faol ishtirokchi deb topildi. Shuningdek, o‘ttiz nafar eng faol ishtirokchilar loyiha belgisi tushirilgan esdalik sovg‘alari bilan taqdirlandilar.Amalga oshirilgan barcha tadbirlar xodimlarimizning yanada birlashishiga yordam berdi, axir turli bo‘lim, hatto shahar va viloyatlardagi xodimlarimiz o‘zaro tanishib, muloqot qilish imkoniyatiga ega bo‘ldilar. Biz ushbu loyiha ummonining tubiga sho‘ng‘idik, yanada ochiqroq bo‘ldik hamda daxldorlik hissini yanada kuchliroq tuya boshladik. Endi bir-birimizga ko‘proq yordam berishni, hamkasblarimiz fikriga qiziqishni, umumiy “o‘xshagan ish” qilishga intilishni boshladik. Bu, shubhasiz, jamoamizni yanada kuchliroq qildi!So‘zimiz so‘ngida siz bilan ajoyib videolavhani bo‘lishmoqchimiz. Unda kompaniya asoschisi Zafar Hoshimov taniqli restorator va bosh oshpaz Bahriddin Chustiy bilan birgalikda o‘z retseptlari asosida taom tayyorladilar. Ushbu videolavhada qahramonlarimiz o‘zlarining ish tajribalari bilan bo‘lishadilar hamda qadriyatlar birgalikda a’lo natija berishini ko‘rsatib beradilar. Tomosha qilamiz!Bo‘sh ish o‘rinlari bilan bu yerda tanishing: https://t.me/korzinka_jbotKorzinka matbuot xizmati Ⓣ"
https://kun.uz/uz/news/2022/07/20/urgutdagi-toyxonada-odamlar-ommaviy-zaharlangani-aytilmoqda,2022-12-01 20:29:43.993768,"Ijtimoiy tarmoqlarda Samarqand viloyati Urgut tumanidagi mahallalardan biridagi to‘yxonada ommaviy zaharlanish va yuqori harorat tashxisi bilan odamlar shifokorga murojaat qilgani haqidagi xabarlar tarqaldi. Tuman hokimligi axborot xizmati holat yuzasidan ma’lumot berdi.2022 yil 19 iyul kuni kech soat 22:00 lar atrofida Urgut tuman tibbiyot birlashmasiga qarashli yuqumli kasalliklar shifoxonasiga ikki nafar bemor oziq-ovqatdan o‘tkir zaharlanish tashxisi bilan olib kelingan.Bemorlar bilan suhbatda ular to‘yda turli salatlar yeganini ma’lum qilishgan. Shifokorlar tomonidan kelgan bemorlarga kerakli muolajalar o‘tkazilgan.Shundan so‘ng tuman sanitariya va osoyishtalik markazi xodimlari hamda uchastka tibbiyot xodimlari tomonidan G‘ishtmachit mahallasidagi bemorlarning yashash hududidagi kasallikda gumonlanganlar ham tuman tibbiyot birlashmasi yuqumli kasalliklar shifoxonasiga kuzatuvga olib kelingan.«Gumondorlar tekshiruvdan o‘tkazilib, qoniqarli ahvoldaligi sababli uyiga javob berilgan. Hozirgi vaqtda shifoxonada ikki nafar bemor kuzatuvda. Ularning ahvoli o‘rtacha og‘irlikda.Urgut tuman tibbiyot birlashmasi yuqumli kasalliklar bo‘limi 80 o‘ringa mo‘ljallangan bo‘lib, COVID-19 bilan kasallangan bemorlar uchun qo‘shimcha 10 ta o‘rin tashkil etilgan. Ayni paytda yuqumli kasalliklar bo‘limida 85 nafar bemor davolanmoqda.Ijtimoiy tarmoqlarda  200 nafarga yaqin odamlar Urgut tuman yuqumli kasalliklar shifoxonasida yotganligi haqidagi tarqalgan xabarlar hech qanday asosga ega emasligini ma’lum qilamiz», deyiladi ma’lumotda.Avvalroq, Jomboydagi restoranda o‘tkazilgan to‘yda odamlar ommaviy zaharlangandi."
https://kun.uz/uz/news/2022/07/20/ozbekistonda-issiq-kunlar-boshlanganidan-beri-tez-yordamga-130-mingdan-ortiq-murojaat-boldi,2022-12-01 20:29:45.465536,"SSV jazirama kunlarda «Tez yordam» xizmatiga qancha bemor murojaat qilgani bo‘yicha ma’lumot berdi.O‘tgan hafta O‘zbekistonga Eron hududlaridan issiq va quruq havo oqimi kirib kelishi natijasida 17 iyuldan boshlab yurtimizda yuqori harorat kuzatilmoqda. Soha mutaxassislari ushbu jazirama hafta davomida saqlanib qolishi, xususan, 21-23 iyul kunlari mamlakatimizda kunduzi harorat 43-45 darajagacha, shimol, janub va cho‘l hududlarida esa 47 darajagacha ko‘tarilishini taxmin qilyapti.«Albatta bunday noqulay iqlim, eng avvalo, surunkali kasalligi bo‘lgan, dispanser nazoratida turuvchi bemorlar, yosh bolalar, homilador ayollar va keksalar salomatligi uchun xavf tug‘dirishi mumkin. Shu bois, ular sog‘ligini alohida tibbiy nazoratga olish, zarurat bo‘lganda o‘z vaqtida shoshilinch tibbiy yordam ko‘rsatish lozim. Ayniqsa, issiq havoda surunkali xastaliklar xuruj qilishini e’tiborga olsak, «Tez yordam» xizmati xodimlari zimmasiga bu borada alohida mas’uliyat yuklanadi», deyiladi SSV matbuot xizmati xabarida.«Yurtimizda anomal issiq boshlangan 17 iyuldan bugun, 20 iyul soat 06:00 ga qadar Respublika tez tibbiy yordam xizmatiga jami 130 ming 115 ta chaqiriq kelib tushdi.Murojaatchilarning 23 ming 421 nafarini qon bosimi ko‘tarilishi, nafas yetishmovchiligi, astma xurujlari va boshqa surunkali kasalliklari bo‘lgan bemorlar tashkil etdi. Ularning 4215 nafari esa gospitalizatsiya qilindi», deydi Respublika shoshilinch tibbiy yordam ilmiy  markazining Tez tibbiy yordam xizmatini muvofiqlashtiruvchi dispetcherlik markazi rahbari Davlatbek Yuldashev.Qolaversa, ushbu sanalarda Toshkent shahar «103» xizmatiga jami 11 ming 821 ta chaqiriq kelib tushgan. Murojaatlarning 4 ming 235 nafarini qon bosimi ko‘tarilishi, nafas qisishi, astma va boshqa kasalliklar bo‘yicha bemorlar tashkil etdi. Ularning 2 ming 185 nafari esa davolanish uchun shifoxonalarga yotqizilgan.Qayd etilishicha, jazirama havo kuzatilayotgani bois Sog‘liqni saqlash vazirligining alohida nazorati yo‘lga qo‘yilgan.Xususan, yurtimizdagi 1010 ta poliklinika, 923 ta oilaviy shifokor punktida patronaj xizmatlari kuchaytirilib, surunkali kasalliklarga chalingan yotoq sharoitidagi bemorlarga o‘z vaqtida zarur tibbiy yordam ko‘rsatilmoqda.Shuningdek, mamlakat bo‘ylab 2762 ta tez tibbiy yordam brigadasi aholidan bo‘ladigan chaqiriqlar uchun doimo shay holatda.«Shu o‘rinda Sog‘liqni saqlash vazirligi zarurat bo‘lmasa, aholidan jazirama payti tashqariga chiqmaslikni, tez-tez suyuqlik ichish, imkon qadar yog‘li, dudlangan taomlar tanovul qilmaslik, aksincha, ko‘proq meva va sabzavotlar iste’mol qilishni tavsiya etadi», deyilgan xabarda."
https://kun.uz/uz/news/2022/07/20/meni-choloq-deyishmasin-jismi-va-ruhi-ogriqlarga-mahkum-bolajon,2022-12-01 20:29:46.952206,"Andijonning Jalaquduq tumanidan kelgan 7 yoshli Muhammadjonning taqdiri boshqa bolajonlarnikidan keskin farq qiladi. Bolada umurtqa pog‘onasi va orqa miya shikastlanishi tufayli unga zudlik bilan o‘tkazilishi kerak bo‘lgan murakkab operatsiya tavsiya qilingan. Umurtqadagi kasallik bolaning to‘g‘ri yurishiga yo‘l qo‘ymaydi. Ammo ota-onani qiynagan asosiy muammo bolaning cho‘loqlanib yurishi ham emas.“O‘g‘lim orqa miyadagi kasallik asoratidan axlatini, siydigini tutishga qiynaladi, ko‘pincha shu sabab boshqalar oldida uyalib qolyapti. Katta bo‘lgani sari do‘stlaridan xijolat bo‘ladi, shunday paytlarda uyga yig‘lab keladi.Turmush o‘rtog‘im ham, o‘zim ham tinimsiz ishlaymiz. Ammo mavsumiy ish bilan shug‘ullanganimiz uchun ro‘zg‘ordan orttirishning imkoni bo‘lmaydi. Uzoq vaqt ishlab to‘plaganimiz bir marta poytaxtga kelib davolanishimiz uchun sarflanib ketadi.O‘g‘lim “Mening kasalligim qachon tuzaladi, qachon boshqa bolalarga o‘xshab o‘ynab yuraman?” deb yuragimni ezadi”, – deya kuyunadi onasi Xurshida O‘rinboyeva. Uch farzandni tarbiyalab voyaga yetkazayotgan ota-onasida esa ayni paytda bunday operatsiya uchun xarajatlar topilmayapti.Bir bolaning ko‘ngli o‘ksishi – bir taqdirning sinishidir. Muhammadjonning ham jismoniy, ham ruhiy og‘riqlari tashlayotgan qadamlarida aks etadi. Ajab emas, yaxshilarning saxovatidan shu og‘riqlar barham topsa.Muhammadjon Kubijonovga oid ma’lumotlar:Uzcard: 8600 0602 9071 8874 onasi O‘rinboyeva Xurshida nomidaUzcard: 8600 0609 8779 5680 onasi O‘rinboyeva Xurshida nomidaManzil: Andijon shahar, Jalaquduq tumani, Yorqishloq qishlog‘i, Yakkatut mahallasi 156-uy.Gulmira Toshniyozova tayyorladi.Tasvirchi – Abdusalim Abduvohidov."
https://kun.uz/uz/news/2022/07/19/andijondagi-uzumchilar-mahallasi,2022-12-01 20:29:48.523582,"Mahalla yo‘llarida yurganingizda o‘zingizni “uzumlar yomg‘iri” ostida qolganday his qilasiz. Ko‘chaga qilingan so‘ritoklardagi uzumlardan ham qo‘shimcha daromad olish rejalashtirilgan.“Esimizni taniganimizdan beri uzumchilik bilan shug‘ullanib kelamiz. Uzumchilik – otamiz rahmatlidan meros. Bahordan kuzgacha mehnatini qilib, qarab, vaqtida o‘g‘itini beramiz, vaqtida dorisini beramiz. Hosilni olgandan keyin bozorga olib borib sotmaymiz: eksportchilar o‘zlari kelib, pul to‘lab, taroziga qo‘yib, o‘zlari uzib olib ketishyapti.Oilaviy shug‘ullanamiz shu bilan. O‘zim boshqa joyda ishlamayman. Uzum bilan tirikchilik qilaman”, – deydi Avazbek Teshaboyev.Hozirda 5 xil navdagi uzum yetishtirilmoqda. Dehqonlar yetishtirgan uzumiga qarab bir mavsumda 30-40 milliondan 70-80 million so‘mgacha daromad qilmoqda.Ko‘chalarga qilingan so‘ritoklardan esa bu yildan hosil olish boshlanadi. Bu ham dehqonlarga qo‘shimcha 1-2 tonna uzum yetishtirish imkoniyatini bergan. Hozirda mahalladagi dehqonlar boshqa uzum navlarini ham moslashtirish bilan shug‘ullanmoqda.Abduvali Qurbonov,
Kun.uz muxbiri
Tasvirchi va montaj ustasi – Azizbek Ismoilov."
https://kun.uz/uz/news/2022/07/19/tuya-qilingan-eksponatlar-fargonada-ham-noyob-asarlar-qalbakilashtirilgan,2022-12-01 20:29:49.999264,"Farg‘ona viloyati tarixi va madaniyati davlat muzeyidagi umumiy bahosi 2,5 mlrd so‘mlik 70 ta noyob eksponat (ulardan 56 tasi rang-tasvir asarlari) qalbakilashtirilgan.Muzeyni kapital ta’mirlash uchun budjetdan ajratilgan 3,1 mlrd so‘m mablag‘ning 1,4 mlrd so‘mi mansabdor shaxslar tomonidan talon-toroj qilingan.Muzeyda saqlanishi lozim bo‘lgan 1 dona rang-tasvir va 1 dona grafika asari esa topilmagan.Bular haqida Madaniy merosni himoya qilish inspeksiyasi, Bosh prokuratura hamda Madaniy meros agentligi o‘tkazgan tekshiruvlarda ma’lum bo‘ldi.Xo‘sh, noyob hisoblangan asarlar qanday qilib qalbakisiga almashtirildi?Muzey direktori Xayrullo Zokirovdan yo‘qolgan asarlar bo‘yicha ma’lumot olmoqchi bo‘ldik. Rahbar ish joyida yo‘qligi sabab buning iloji bo‘lmadi, u bilan telefon orqali ham bog‘lana olmadik.Muzeyda bo‘lim boshlig‘i lavozimida faoliyat yurituvchi Jahongir Toybolayev qalbakilashtirilgan asarlar xususida ma’lumot berdi.“Bugungi kunda muzeyimizda 100 mingdan ortiq eksponatlar saqlanadi. Shu yilning may-iyun oylarida Bosh prokuratura tomonidan muzeyda tekshiruv ishlari amalga oshirildi. Tekshiruvda eksponatlarning saqlanishi, ulardan foydalanish, shu bilan birga budjetdan to‘g‘ri foydalanish holatiga asosiy e’tibor qaratildi.Tekshiruv davomida 70 dona eksponat qalbakilashtirilgani aniqlandi. Albatta, bu dastlabki xulosalar bo‘lib yakuniy xulosaga hali kelingani yo‘q.70 ta eksponatlardan 56 tasi rang-tasvir, ya’ni kartinalar hisoblanadi. Hozirgi kunda rang-tasvir fondimizda 1 000 tadan ortiq asar saqlanyapti. Farg‘ona va butun respublika miqyosida yashab ijod qilgan rassomlarning, haykaltaroshlarning asarlari”, – deydi u.Muzeydagi asarlar qanday qilib qalbakisiga almashtirilgan bo‘lishi mumkin?“Men ham xatlov jarayonlarida ishchi guruh a’zosi sifatida ishtirok etdim. Bir guruh rassomlar, mis, yog‘och buyumlar tekshiruvchilari, mato bo‘yicha mutaxassislar bu ishga jalb qilindi.Qonun-qoidaga ko‘ra, eksponatlar qabul qilinayotganda ularning o‘lchami, ranglari, asarlari, mualliflarning nomlari yozib qo‘yiladi. Tekshiruv jarayonida asar qabul qilinayotgan paytda yozib qo‘yilgan ma’lumotlar asl holatiga to‘g‘ri kelmadi.Asarlar qalbakilashtirilgan bo‘lsa, bu holatlar 20-30 yil davomida amalga oshirib kelingan bo‘lishi mumkin. Albatta, biz yuz foiz asarlar qalbakilashgan deyishdan yiroqmiz, lekin ayrim numizmatikaga oid eksponatlar haqiqatan ham qalbakilashtirilgani isbotlandi. Lekin bunday fikrni rang-tasvirga nisbatan ayta olmaymiz, chunki o‘sha paytda muzeyga aynan qalbaki asarlar qabul qilingan bo‘lishi ham mumkin. Yoki asarga doir ma’lumotlar noto‘g‘ri yozilgan bo‘lishi mumkin. Bular ham ehtimoldan xoli emas. Mutaxassislar bu masalaga oydinlik kiritadi, deb o‘ylaymiz.2011 yilda viloyat IIBda muzey tashkil qilingan edi. Ma’lumotlarga ko‘ra, muzeydan olib ketilgan 21 asardan 14 tasi qaytarilgan. 7 tasi esa qaytarilmagan. Bu masalada IIBga xat bilan chiqdik. Bu asarlar qayerdadir saqlanayotgan bo‘lishi mumkin”, – deydi muzey xodimi Jahongir Toybolayev.Ma’lum bo‘lishicha, 2011 yilda muzeydan viloyat Ichki ishlar boshqarmasiga 21 nomdagi ashyolar olib ketilgan. Ulardan 14 tasi 2016-2020 yillar davomida muzeyga qaytarilgan, qolgan 7 ta rang-tasvir asari qaytarilmagan.Muzey sobiq direktori Bahodir Hoshimov vaqtida viloyat IIBga olib ketilgan ushbu 7 dona rang-tasvir asarlarining taqdiri noma’lumligicha qolmoqda.Rasmiylarga ko‘ra, muzey ta’mirlanishi uchun 2020 yilda Madaniyat vazirligi tomonidan tender o‘tkazilgan. Tenderda g‘olib bo‘lgan “City Building” MChJ ajratilgan 3,1 milliard so‘m mablag‘ga haligacha binoni ta’mirdan chiqarmagan.Ishlar chala qolib ketgan bo‘lib, ajratilgan mablag‘ning 1,4 mlrd so‘mi talon-taroj qilingan bo‘lishi mumkin.Aniqlangan holatlar yuzasidan jinoyat ishi qo‘zg‘atilib, tergov harakatlari olib borilayotgani sababli qalbakiligi aytilayotgan asarlarni tasvirga olishning imkoni bo‘lmadi.Eslatib o‘tamiz, avvalroq O‘zMU kutubxonasidan XIII asrga oid Abu Bakr Sobuniyning qo‘lyozma asari, Sharafiddin Ali Yazdiyning XV asrda yozilgan “Muqaddimai Zafarnom” qo‘lyozma kitobi, Alisher Navoiyning tilla suvi yuritilgan “Xamsa” dostoni va boshqa o‘nlab nodir qo‘lyozmalari sirli tarzda g‘oyib bo‘lgani haqida maqola e’lon qilingan edi.Tekshiruv ishlaridan so‘ng universitet fondida saqlanayotgan 56 dona qo‘lyozma va 6 dona toshbosma asarlar talon-toroj qilingani tasdiqlanib, universitet mansabdorlari va axborot-resurs markazi direktoriga nisbatan 3 ta modda bo‘yicha jinoyat ishi qo‘zg‘atilgan.Kun.uz voqealar rivojini kuzatishda davom etadi.Sarvar Ziyayev,
Kun.uz muxbiri.
Montaj ustasi: Muhiddin Nido"
https://kun.uz/uz/news/2022/07/19/qashqadaryoda-bir-guruh-fuqarolar-ommaviy-janjallashib-bir-biriga-pichoq-bilan-jarohat-yetkazdi,2022-12-01 20:29:51.468067,"Qashqadaryo viloyati IIB axborot xizmatining xabar berishicha, 2022 yil 18 iyul kuni soat taxminan 12:00 larda Kitob tumani, Samarqand mahallasida yashovchilar o‘rtasida shaxsiy adovat zamirida janjal yuzaga kelgan. Janjal davomida tan jarohatlari olgan ikki nafar fuqaro Kitob tumani markaziy shifoxonasiga murojaat qilgan.Shundan so‘ng o‘sha kuni soat 15:30 larda shifoxona hovlisida to‘plangan jabrlangan fuqarolarning qarindoshlari o‘rtasida janjal va mushtlashuv kelib chiqqan.Janjal jarayonida fuqaro P.B. avtomashinasida bo‘lgan pichoq bilan fuqarolar Q.I. va O.A.ga tan jarohati yetkazgan. Qayd etilishicha, hozirda mazkur holat yuzasidan Kitob tuman IIB tomonidan Jinoyat kodeksining 277-moddasi 3-qismi “g” bandi bilan jinoyat ishi qo‘zg‘atilgan. Janjalda qatnashib, bir-birini do‘pposlagan va tan jarohatlari yetkazgan 7 nafar shaxs JPKning 221-moddasiga asosan protsessual tartibda ushlangan. "
https://kun.uz/uz/news/2022/07/19/ssv-changli-havoda-allergik-va-astma-kasalligi-bor-bemorlarga-tashqariga-chiqmaslik-tavsiya-etiladi,2022-12-01 20:29:53.520391,"Xo‘sh, bunday ob-havo sharoitida qanday tibbiy tavsiyalarga amal qilish lozim? SSV matbuot xizmati shu savol bilan Respublika ilmiy ixtisoslashtirilgan allergologiya markazi direktori, tibbiyot fanlari doktori, professor Ilmira Roziqovaga murojaat qildi. — Bunday vaziyatda imkon qadar ochiq havoda yurmaslik zarur, — deydi mutaxassis. — Ayniqsa, bronxial astma, allergik rinit, allergik kon’yuktivit, tomoq qichishishi bilan kuzatiladigan yo‘tal, bronxit, bronxlar giperreaktivligi va boshqa nafas yo‘li surunkali kasalliklari bor insonlar tashqariga chiqmasliklari kerak. Chunki to‘zonli havo tarkibida o‘simlik changlari, zamburug‘ sporalari juda katta konsentratsiyada bo‘ladi. Shu bois xastaliklari bor kishilar shifokor maslahati bilan allergiyaga qarshi dori vositalari dozalarini oshirishlari lozim. Xona yoki inshootlarni nam latta bilan tozalab turish, uy yoki bino ichiga, atrofiga suv solingan idishlar qo‘yish chang darajasini pasaytirishga xizmat qiladi. Qolaversa, bunday vaziyatda nam sochiqlarni osib qo‘yish, konditsioner va havoni tozalash tizimlari ham asqatadi.Derazalarni yopiq holda saqlash, ko‘proq suv ichish, tez-tez dush qabul qilish nafas olishni yengillashtiradi. Og‘iz va burun bo‘shlig‘ini tuzli eritma bilan yuvib turish ham katta samara beradi. Ochiq havoda yurganda, albatta, tibbiy niqob taqib yurish va ularni har ikki soatda almashtirish shart. Yosh bolalar, homilador ayollar va yoshi katta insonlar ham bunday vaziyatda ehtiyotkor bo‘lishi tavsiya etiladi. «Agar yurtdoshlarimizda tashqi muhitdagi changlar tufayli nafas qisishi, burun bitishi, aksirish, burun oqishi, ko‘zlarda va tomoqda qichishish va qizarish, yo‘tal belgilari yuzaga kelsa, tezda oilaviy shifokor punkti, oilaviy poliklinikalarga murojaat qilishlari lozim.

Eslatib o‘tamiz, yurtimiz aholisi bunday ob-havo sharoitida zarurat sezganda, «103» xizmatiga murojaat qilib, tunu kun sifatli tibbiy yordam olishlari mumkin.Bundan tashqari, Respublika shoshilinch tibbiy yordam ilmiy markazi va uning hududlardagi 13 ta filiali hamda tuman va shahar bo‘limlarida zarur dori-darmonlar bilan yetarli miqdorda to‘liq ta’minlangan. Qolaversa, sog‘liqni saqlash vazirligining «1003» qisqa raqamli  Sall-markazi faoliyat ko‘rsatmoqda», deyiladi vazirlik xabarida."
https://kun.uz/uz/news/2022/07/18/smart-home-afzalliklari-nrg-oybek-misolida,2022-12-01 20:29:55.149394,"“NRG Oybek” turar joy majmuasi “Murad Buildings” va Qozog‘istonning “BI group” kompaniyalari tomonidan tashkil etilgan “NRG” qo‘shma kompaniyasi tomonidan qurilgan. Majmuaning nomi o‘zbek yozuvchisi Oybek nomiga nomlangan bo‘lib, uning umumiy maydoni 1.8 kvadratni tashkil etadi. Majmuaning kirish qismidan boshlaydigan bo‘lsak, majmuada qo‘riqlanadigan “yopiq hovli” konsepsiyasi joriy etilgan bo‘lib, u 9ta blok va 460 ta xonadondan iborat. Binoning fasadiga sun’iy toshdan foydalanilgan bo‘lib, milliy va zamonaviy arxitektura uyg‘unlashtirilgan. Majmua hududida yozgi va qishki bolalar maydonchasi, qulay o‘rindiq va dam olish hududlari joylashgan. Landshaft dizayniga ham alohida e’tibor qaratilib, yashil hudud va quruq fontan hududi yaratilgan. Binoning 1-qavatida yumshoq hudud, lift joylashgan bo‘lsa, uning devorlariga yozuvchining she’rlari tushirilgan. Shu bilan birga, majmuaning xonadonlari “Smart home” tizimida qurilgan bo‘lib, maxsus boshqaruv paneli va smartfonlar yordamida boshqariladi. Xonadon eshigini 4ta usul: barmoq izi, ID karta, raqamli parol hamda an’anaviy kalit yordamida ochish imkoni mavjud. Majmuaning pentxaus xonadoni bilan tanishadigan bo‘lsak, xonadon shifti 3 metrni tashkil etib, unda dahliz, oshxona, master yotoqxona, 2 ta bolalar xonasi va yuvinish xonalari joylashgan. Xonadon neoklassika uslubida loyihalashtirilgan bo‘lib, avtomatlashtirilgan yandeks stansiyasi tizimiga ega. Shuningdek, ko‘rsatuv davomida siz 72 kvadratli ta’mirlangan xonadon hamda 15-16 qavatda joylashgan ta’mirsiz xonadon bilan tanishishingiz mumkin."
https://kun.uz/uz/news/2022/07/18/ozbekneftgaz-yanvar-iyun-oylarida-3407-ming-tonna-suyultirilgan-gaz-ishlab-chiqarilib-belgilangan-reja-ortigi-bilan-bajarildi,2022-12-01 20:29:56.554766,"Jumladan, Sho‘rtan neft va gaz qazib chiqarish boshqarmasi va Muborak gazni qayta ishlash zavodidagi, tabiiy gaz tarkibidan propan-butan aralashmasini ajratib olish qurilmalarini modernizatsiya qilish, investitsiya loyihalarni amalga oshirish hisobidan joriy yilda 662,2 ming tonna suyultirilgan gaz ishlab chiqarish rejalashtirilgan. Bu o‘z navbatida 2021 yilga nisbatan 17 ming tonna ortiq ishlab chiqarish yoki 102,6%ni tashkil etadi. Bugungi kunda yillik suyultirilgan gaz ishlab chiqarish rejasini bajarish hamda 2022-2023 yillar kuz-qish mavsumida Respublikamiz aholisi va ijtimoiy soha obektlariga suyultirilgan gazni uzluksiz doimiy yetkazib berish va ishlab chiqarish hajmlarini oshirish bo‘yicha “O‘zbekneftgaz” AJ va boshqarmalar mutaxassislaridan iborat ishchi guruhlar tuzilgan bo‘lib, ishlab chiqarish ko‘rsatkichlarini oshirish va barqarorligini ta’minlash bo‘yicha ishlar tizimli tashkil etilmoqda. Xususan, bugungi kunda Gazli neft va gaz qazib chiqarish boshqarmasida suyultirilgan gaz ishlab chiqarish hajmlarini oshirish bo‘yicha tegishli mutaxassislar tomonidan ishlar olib borildi. Kun isishi bilan qurilmalarning texnologik jarayonlariga salbiy ta’sirini ko‘rsatib, ishlab chiqarish hajmlari kamayishiga olib keldi, qo‘shimcha issiqlik almashtirish uskunalari va havo bilan sovitish uskunalarida yangi texnologik jarayonlar, ya’ni sovitish tizimini montaj qilib ishga tushirish hamda mutaxassislar tomonidan texnologik jarayonlarga o‘zgartirishlar kiritish natijasida kunlik 50 tonna suyultirilgan gaz ishlab chiqarish oshirishga erishildi. Sho‘rtan neft va gaz qazib chiqarish boshqarmasida ham suyultirilgan gaz ishlab chiqarishni oshirish maqsadida bir qator chora-tadbirlar belgilab olingan bo‘lib, bugungi kunda ishlar jadallik bilan olib borilmoqda.Yoz mavsumida kun isishi o‘z navbatida texnologik jarayonlarga hamda qurilmalarning barqaror ishlashiga ham salbiy ta’sirini ko‘rsatmoqda. Ishlab chiqarish barqarorligini ta’minlash maqsadida, 1-navbat qurilmasi kirish qismidagi havo bilan sovitish uskunasi atrofiga qo‘shimcha sovitish uskunasi montaj qilinmoqda.Gazdan propan-butan aralashmasi ajratib olish qurilmalari ishlab chiqarish foydali ish koeffitsiyentini oshirish maqsadida 8-, 9-sonli Gaz haydash agregatlarida pompajga qarshi himoya klapanlari Chirchiq shahridagi “DRESSER-RAND” tashkilotida ta’mirlanib, quvvatlarini tiklash ishlari olib borilmoqda. Ushbu ishlarni amalga oshirish natijasida Sho‘rtan neft va gaz boshqarmasidagi gazdan propan-butan aralashmasi ajratib olish qurilmalarida kunlik suyultirilgan gaz ishlab chiqarish hajmlari 30 tonnaga oshirish imkoni yaratiladi.Kuz-qish mavsumida qurilmalar barqarorligini ta’minlash maqsadida Muborak gazni qayta ishlash zavodida kecha-yu kunduz ishlar tashkil etilib, qurilmalarni ta’mirlash ishlari qisqa muddatda amalga oshirildi. “O‘zbekneftgaz” AJ Boshqaruv raisi Mehriddin Abdullayev topshirig‘i bilan, qurilmalarni ta’mirlash uchun kecha-yu kunduz ishlar tashkil etish hisobidan ta’mir vaqtida qisqarishi mumkin bo‘lgan miqdorlarning oldini olishga erishildi. Shuningdek qurilmalarni barqaror ishlash evaziga iyun oyi o‘rtacha ishlab chiqarishga nisbatan kunlik 35 tonna miqdorlar oshirishga erishildi.2022 yilning yanvar-iyun oylarida “O‘zbekneftgaz” AJ tasarrufidagi neft va gaz qazib chiqarish boshqarma va zavodlarida suyultirilgan gaz ishlab chiqarish reja ko‘rsatkichi 319,5 ming tonna belgilangan bo‘lib, amalda 340,7 ming tonna ishlab chiqarildi va reja bajarilishi 106,6% (o‘tgan yilning mos davriga nisbatan o‘sish sur’ati 109,8%) tashkil etdi.Shuni alohida ta’kidlash joizki, butun respublika bo‘ylab ishlab chiqarilgan suyultirilgan gaz, “O‘zbekneftgaz” AJning boshqarma va zavodlarida amalga oshiriladi. Xorijiy va qo‘shma korxonalarga ham “O‘zbekneftgaz” AJ tomonidan suyultirilgan gaz ishlab chiqarish bo‘yicha xizmat ko‘rsatish evaziga amalga oshiriladi.Statistik ma’lumotlarga nazar soladigan bo‘lsak, respublika bo‘yicha xorijiy korxonalar bilan birga yanvar-iyun oylarida 408,5 ming tonna reja belgilangan bo‘lsa, amalda 427,8 ming tonna ishlab chiqarishga erishilgan, reja 104,7% ga bajarilgan.Respublikadagi xorijiy kompaniyalar tomonidan ishlab chiqarish hajmlarini oshirish maqsadida, “O‘zbekneftgaz” AJ tomonidan doimiy hamkorlikda amaliy yordam berib kelinmoqda.Ishlab chiqarilgan suyultirilgan gazni realizatsiya qilish yanvar-iyun oylarida respublika iste’molchilariga 378,6 ming tonna yetkazib berish rejalashtirilgan bo‘lib, amalda 399,5 ming tonna yetkazib berilgan. Reja bajarilishi 105,5% ni tashkil etgan. Shu bilan birga, birinchi navbatda aholining maishiy ehtiyoji va ijtimoiy soha obektlari uchun “Hududgazta’minot” AJning hududiy gaz ta’minoti filiallariga suyultirilgan gaz kelishilgan jadvallar asosida yetkazib berilishi ta’minlanmoqda. Hisobot davrida 297,2 ming tonna yetkazib berish rejalashtirilgan bo‘lib, amalda 297,3 ming tonna rejaga nisbatan 100% (o‘sish surati 106,3%) yetkazib berildi.2019-2022 yillarda aholining maishiy ehtiyoji va ijtimoiy soha obektlari uchun “Hududgazta’minot” AJning hududiy gaz ta’minoti filiallariga har yiliga qo‘shimcha yetkazib berish hajmlari oshirilib borilmoqda. Tahlil natijalariga ko‘ra, 2019 yilning 1-yarim yilligida 224,2 ming tonna yetkazib berilgan bo‘lsa, o‘rtacha kunlik 1,2 ming tonnani tashkil etgan. 2022 yilning 1-yarim yilligida esa 297,3 ming tonna yetkazib berilgan, bu o‘z navbatida bir kunda o‘rtacha 1,6 ming tonna tashkil etgan.“O‘zbekneftgaz” AJning boshqarma va zavodlari tomonidan suyultirilgan gazni sifatli va jahon standartlariga mos ko‘rsatkichlarda yetkazib berish, ishlab chiqarish quvvatlarini yanada oshirish va respublikaning barcha turdagi iste’molchilariga belgilangan miqdorlarda uzluksiz yetkazib berish bo‘yicha tizimli ishlar davom ettirilmoqda.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/07/18/ipak-yoli-turizm-va-madaniy-meros-xalqaro-universitetiga-qabul-jarayonlari-davom-etadi,2022-12-01 20:29:58.191219,"“Ipak yo‘li” turizm va madaniy meros xalqaro universiteti sizni quyidagi yo‘nalishlar bo‘yicha oliy ma’lumot olishga taklif etadi: BAKALAVR yo‘nalishlari / kunduzgi ta’lim shakli (ta’lim ingliz tilida):- Menejment (tarmoqlar va sohalar bo‘yicha)- Mehmonxona xo‘jaligini tashkil etish va boshqarish- Muzeyshunoslik (turlari bo‘yicha)- Gid hamrohligi va tarjimonlik faoliyati (ingliz tili)- Arxeologiya- Madaniy meros obektlarini asrash- Logistika (turizm yo‘nalishi bo‘yicha)- Turizm (faoliyat yo‘nalishlari bo‘yicha) BAKALAVR yo‘nalishlari / sirtqi ta’lim shakli (ta’lim o‘zbek va rus tillarida):- Menejment (Turizm biznesini boshqarish)- Menejment (Ommaviy tadbirlar menejmenti)- Mehmonxona biznesi- Turizm (faoliyat yo‘nalishlari bo‘yicha) MAGISTRLIK DARAJASI (ta’lim ingliz tilida):- Logistika (turizm yo‘nalishi bo‘yicha)- Turizm (faoliyat turlari bo‘yicha)- Muzeyshunoslik, tarixiy-madaniy obektlarni konservatsiya qilish, ta’mirlash va saqlash- Menejment (Madaniy meros sohasi bo‘yicha)- Ijodiy sanoat- Arxeologiya “Ipak yo‘li” turizm va madaniy meros xalqaro universitetiga o‘qishga kirib, siz talabalikning eng yorqin davrini boshdan kechirasiz. Universitet cho‘milish havzasi. Hujjatlarni qabul qilish Davlat test markazi (DTM) havolasi orqali bakalavriat yo‘nalishi uchun 2022 yil 27 iyulga qadar, magistratura yo‘nalishi uchun 2022 yil 31 iyulgacha amalga oshiriladi.Eslatib o‘tamiz, “Ipak yo‘li” turizm va madaniy meros xalqaro universitetida ta’lim ingliz tilida olib boriladi, shu sababli IELs / TOEFL / CEFR sertifikati talab qilinadi.Qo‘shimcha ma’lumotlar uchun universitet veb-sayti: https://univ-silkroad.uz/ yoki quyidagi raqamlarga murojaat qilishingiz mumkin: +998662406770+998662408616+998662408606+998662406786+998933483380+998902241442“Ipak yo‘li” turizm va madaniy meros xalqaro universitetini tanlab, siz ishonchli kelajakni tanlaysiz!"
https://kun.uz/uz/news/2022/07/17/hayotiy-hikoya-soxta-tilanchi,2022-12-01 20:29:59.649472,"Quyida keltirilgan hodisa bundan bir necha yil avval Toshkent shahrida sodir bo‘lgandi. Xasti Imom masjidi qurib bitkazilgan so‘ng O‘zbekistonning barcha hududlardan uni ziyorat qilishga odamlar kela boshladi. Ko‘pchilik masjid ziyoratiga juma kuni kelar, juma namozida namozxonlar masjid hovlisiga sig‘may ketardi.O‘sha paytda ishim Toshkentda edi va oldimga turli yumushlar bilan poytaxtga borgan hamqishloqlar borib turishardi.Ana shunday juma kunlaridan birida ishxonamga qishlog‘imizdan bir guruh otaxonlar kelishdi. Ular poytaxtga sayohat qilib kelganlarini va Xasti Imomni ziyorat qilish ham rejada borligini aytib, mendan yangi masjidga olib borishimni so‘rashdi.Masjidga borganimizda hali juma namozigacha vaqt bor edi. Ular Xasti Imomni obdan tomosha qilishdi. Juma namozidan so‘ng tashqariga chiqar ekanmiz, masjid darvozasi tomonda mungli bir ovoz nola qilardi:  – Otam bizni tashlab Rossiyaga ketib qolgan. Onam besh nafar farzand bilan yolg‘iz qolgan. Men ko‘zi ojiz nogironman. Ukam kasal, uni davolatishga esa pulimiz yo‘q. Sizlardan iltimos, ukamni davolatishga yordam beringlar. Bizdan qaytmasa, Xudodan qaytsin...Yigitning ovozi har qanday insonning rahmini keltiradigan darajada ta’sirli edi. Odamlarga ergashib masjid darvozasiga yaqinlashar ekanman, yaqinroq borib qarasam yigit yigirma yosh atrofida bo‘lib, ko‘ziga nogironlarning maxsus qora ko‘zoynagidan taqib olgandi. Yigitning ko‘zi ojiz ekan. Bechoraga rahmim keldi.Masjiddan chiqayotgan odamlarning aksariyati yigitning qo‘lidagi yelim paketga pul tiqardi. Men ham cho‘ntagimdan pul chiqarib paketga tashlay desam u to‘lib-toshib ketibdi. Pulni yigitning cho‘ntagiga tiqib o‘tib ketdim.Tashqarida hamqishloq otaxonlarning masjiddan chiqishini birpas kutib qoldim. Ko‘zim mungli ovozda nola qilayotgan ko‘zi ojiz yigitda edi. Bechora, shunday insonlarga qiyin. Ishlay desa ko‘zi ojiz, oladigan nafaqasi haminqadar.Bir payt qarasam uning qo‘lidagi yelim paket almashib qolibdi. Endi u boshqa bo‘sh paketni ushlab turardi. Xayolimdan «bechoraning o‘zi yura olmaydi, uni yetaklab kelgan hamrohi bor ekan» degan o‘y o‘tdi.Hamqishloq otaxonlar ham chiqishda uning nolalaridan ko‘ngillari yumshab, cho‘ntak kavlay boshlashdi. Qarab turibman, ularning har biri yigitning qo‘lidagi paketga salmoqli miqdorda pul tiqishdi.Masjiddan chiqqanimizdan so‘ng ovqatlanishga bordik. Yo‘lda ham, oshxonada o‘tirganimizda ham mavzu shu ko‘zi ojiz yigit bo‘ldi. Otaxonlar yigitga achinib, uning oilasini tashlab ketgan otasini la’natlab o‘tirishdi.Keyingi hafta jumani Bodomzor masjidida o‘qidim. Namoz tugagandan so‘ng masjid darvozasiga qarab yurar ekanman, bir hafta oldin eshitganim o‘sha nolali ovoz yangrardi:  – Otam bizni tashlab Rossiyaga ketib qolgan. Onam besh nafar farzand bilan yolg‘iz qolgan. Men ko‘zi ojiz nogironman. Ukam kasal, uni davolatishga esa pulimiz yo‘q. Sizlardan iltimos, ukamni davolatishga yordam beringlar. Bizdan qaytmasa, Xudodan qaytsin...Shu onda yigitning ko‘zi ojizligiga ham, uning gapirayotgan gaplariga ham negadir menda shubha tug‘ildi. Chamamda, bir hafta oldin Xasti Imom masjidida tushgan pul yigitning muammolarini hal qilishi aniq edi. U esa bugun yana tilanib turibdi. Ikkinchi tarafdan, balki ukasi davolanishi uchun juda katta pul kerakdir degan o‘yga ham boryapman.Masjid darvozasidan chiqar ekanman, manzara bir hafta oldin qanday bo‘lsa, o‘shanday edi. Barcha yigitga pul berishga shoshilar, uning qo‘lidagi paket to‘lib qolayozgan edi. Uning mungli ovozini eshitib u haqda yomon gumonga borganimga afsuslana boshladim – yo‘g‘-ye, inson bu darajada yolg‘on gapirib, rol o‘ynay olmaydi.O‘sha kuni masjidda yigit haqida noto‘g‘ri xayolga borganim uchun o‘zimni ayblab, Bodomzordan yomon kayfiyatda chiqib ketdim.Oradan bir necha kun o‘tib zarur ish yuzasidan birov bilan uchrashishim kerak bo‘lib qoldi. Falon joyga keling dedi. Aytilgan manzilga borib ichkariga kirsam bilyardxona ekan.Uchrashishim kerak bo‘lgan odamni qidirib atrofga alanglar ekanman, kimdir tanish bir ovozda baqirib gapirardi. Harchand urinsam ham avvaliga bu ovozni qayerda eshitganimni eslay olmadim.Shundan so‘ng ovoz kelgan tomonga qaradim. Ne ko‘z bilan ko‘rayki, baland ovozda baqirayotgan yigit o‘sha kuni masjidda ko‘rganim «ko‘zi ojiz» edi. Uning bir qo‘lida pivo shishasi, ikkinchi qo‘lida soqqa uradigan kaltak, bilyard o‘ynar edi...G‘ayrat Yo‘ldosh tayyorladi"
https://kun.uz/uz/news/2022/07/17/bemor-oglim-uchun-ham-ota-ham-onaman-uch-farzandni-yolgiz-ostirgan-ota-iztiroblari,2022-12-01 20:30:01.212584,"Tanamda jonim qolmadi...“Bizni tekshiruvlar uchun Toshkentga yuborishdi. Tahlillar natijasida bolamda oqqon borligini eshitganimda tanamda jon qolmadi. Uni davolatishga sharoitim yetmaydi deb qo‘rqdim. Chunki turmush o‘rtog‘im oddiy qorovul bo‘lib ishlaydi.To‘rt nafar farzandim bor. Uchovi qishloqda momosi bilan qolishgan, biz ancha vaqtdan beri shu yerda ijarada yashab davolanamiz. Qaynonamning nafaqa puligacha bizga yuborishadi. Farzandimdan ayrilishni xohlamayman”,- deya yig‘laydi termizlik Dilorom G‘ulomova.Hamid Ro‘zimuhamatovga oid ma’lumotlar: Humo: 9860 0803 9944 7053 onasi Dilorom G‘ulomova nomidaManzil: Surxondaryo viloyati, Termiz shahri, Jomiy mahallasi, 35 uy.Yolg‘iz bolam uchun musofirda sarsonmanNurmuhammad 4 yildan beri dard bilan kurashadi. Yolg‘iz onaning yolg‘iz o‘g‘liga so‘nggi chora ilik ko‘chirish operatsiyasi tavsiya qilingan. Hozirda ona-bola xorijda operatsiya uchun tahlillar topshirishyapti. Lekin operatsiya uchun to‘lashga mablag‘lari yo‘qligi tufayli 3 oydan buyon o‘sha yerda chora axtarishadi.Bemorning onasi yaxshi insonlardan umidvor ekanligini aytadi: “Bolam tuzalib, yorug‘ yuz bilan O‘zbekistonga qaytishga umid qilyapman. Nurmuhammad yolg‘iz farzandim, boshqa bolam yo‘q. Shu go‘dagim uchun shu musofir yurtlarda sabr bilan yuribman”.Nurmuhammad Allanazarovga oid ma’lumotlar:Uzcard: 8600 0609 3799 2809 onasi Maftuna Sultonova nomidaViza: 4187 8000 0070 8172 onasi Maftuna Sultonova nomidaManzil: Namangan viloyati, Norin tumani, Yangi hayot ko‘chasi, 22 uy.Onasiz o‘sayotgan yigitning dardi23 yoshli Isroil bolalik chog‘larida avtofalokat tufayli onasidan judo bo‘lgan. Yillar davomida kemtik ko‘ngil bilan yashayotgan yigitga taqdirning navbatdagi zarbalari ham bor ekan. Bundan bir necha yil avval unda oqqon kasalligi aniqlangan. “O‘g‘limning kasalidan 2012 yilda xabar topganmiz. O‘shandan beri davolatishga harakat qilaman, lekin qo‘lim kaltalik qiladi. Qishloqda yashaymiz, muolajalar uchun imkonimiz yetmayapti. O‘g‘lim o‘z tengqurlaridan orqada qolib ketyapti. Ba’zida shundan juda xafa bo‘ladi”, - deydi bemorning otasi.Uch farzandni ham ona, ham ota bo‘lib tarbiyalayotgan Shukur aka dalada oddiy suvchi bo‘lib ishlaydi.Isroil og‘ir turmush sharoiti, onasizlik, kasallik sabab maktabning o‘rta ma’lumotiga ham ega emas. Shuning uchun bolalikdagi orzusi – haydovchilik guvohnomasi olish uchun o‘qiy olmaganidan o‘kinadi.Isroil Tog‘aboyevga oid ma’lumotlar:Uzcard: 8600 0609 6397 4523 bemor Isroil Tog‘aboyev nomidaManzil: Toshkent viloyati, Piskent tumani, “G‘ayrat” MFY, Do‘stlik-7.Farzandning dard chekayotganini ko‘rish – azob Qoraqalpog‘istondan kelgan qizaloqning beg‘ubor qiyofasida dard sezilmaydi. Ammo uning ota-onasi har lahzada hadik bilan yashashadi. Chunki bir yarim yashar Madinani ham mash’um xastalik chirmab olgan. Bemorning otasi maktabda o‘qituvchi, topayotgan maoshi bilan poytaxtda ijarada yashashga imkoniyati yo‘q.“Sharoitimiz yo‘qligi uchun poytaxt atrofidan arzonroq ijara topib, shifoxonaga qatnab davolanyapmiz. Bu dunyoda ota-ona uchun kasal bolasining qiynalayotganini ko‘rishdan ortiq azob bo‘lmasa kerak”, deydi bemorning onasi Komila Berdiboyeva.Madina Xudenovaga oid ma’lumotlar: Uzcard: 8600 0423 8447 8185 otasi Bahrom Safarov nomidaYunionray: 6262 5700 8939 0811 onasi Komila Berdiboyeva nomidaManzil: Qoraqalpog‘iston, Amudaryo tumani, Guldasta ko‘chasi, 2 uy.Har lahzamiz qo‘rquvda o‘tyapti“Bolamning ahvoli nihoyatda og‘ir edi. Shifokorlar juda kech olib kelganimizni aytishdi. Shifoxona eshigida sarg‘ayish, bolangiz tirik chiqmasligi ehtimolini his qilish dahshatli. Shukurki, bolamni qaytarib berdi.Bizning har bir soniyamiz qo‘rquvda o‘tadi. 5 o‘g‘lim borligini aytib tasalli berishadi ba’zida. Farzand ko‘p bo‘lsa, uni davolatmaslik kerak degani emas-ku? ” - deydi Xurshidning onasi. Oilada 5 o‘g‘il farzandlar voyaga yetyapti, Xurshid ularning kenjasi. Navoiyning olis hududida istiqomat qiladigan oila bugun uning tuzalishi uchun barcha imkoniyatlarini ishga solishmoqda.Xurshid Bo‘riboyevga oid ma’lumotlar:Uzcard: 8600 0609 5083 2288 onasi Amonova O‘rozgul nomidaManzil: Navoiy viloyati, Xatirchi tumani, Langar qo‘rg‘oni, Navro‘z ko‘chasi, 46 uy.Bu sinovlar faqat ularniki emas. Biz zamondoshlari ham bemor bolalari bilan shifoxonalarda, xorijda sarson ota-onalar bilan teng sinovdamiz. Imkoniyatimiz doirasida ular uchun moddiy yoki ma’naviy ko‘makni zimmamizdan soqit qilsak, shu insonlarning og‘irini yengillatgan bo‘lamiz.Gulmira Toshniyozova tayyorladi.
Tasvirchi: Abdusalim Abduvohidov."
https://kun.uz/uz/news/2022/07/17/ozbekneftgaz-aj-boshqaruvi-raisi-mehriddin-abdullayev-boshchiligidagi-delegatsiya-londonda-mizuho-va-jpmorgan-chase-co,2022-12-01 20:30:02.679924,"“O‘zbekneftgaz” AJ Boshqaruvi raisi Mehriddin Abdullayev boshchiligidagi delegatsiya Londonga tashrifi davomida yirik xalqaro banklar rahbariyati bilan uchrashuvlar o‘tkazib, o‘zaro hamkorlik masalalarini muhokama qildi.Jumladan, Boshqaruv raisi boshchiligidagi delegatsiya a’zolari “Mizuho” va “JPMorgan Chase & Co.” xalqaro banklar rahbariyati bilan uchrashib ko‘pgina moliyaviy masalalar yuzasidan fikr almashishdi.Uchrashuvlarda banklar vakillariga Jamiyatning umumiy faoliyati, mavjud transformatsiya jarayonlari hamda so‘nggi yillarda erishilgan natijalar haqida batafsil axborot berildi.O‘tkazilgan uchrashuvlarda xorijiy banklar vakillari O‘zbekiston Respublikasining neft-gaz va bank-moliya tarmoqlarida amalga oshirilayotgan islohotlari, jamiyatning bugungi kundagi faoliyati, amalga oshirilayotgan transformatsion loyihalar, shuningdek, so‘nggi yillarda erishilgan natijalar bilan tanishdilar.“Mizuho” xalqaro banki bilan uchrashuvda tomonlar “O‘zbekneftgaz” AJ loyihalarini amalga oshirish va boshqa korporativ maqsadlar uchun o‘rta va uzoq muddatli moliyalashtirishni jalb etish imkoniyatini muhokama qildilar.Ta’kidlash joizki, bank vakillarida “O‘zbekneftgaz” AJning umumiy qiymati 700 mln AQSh dollari bo‘lgan debyut yevroobligatsiyalarning muvaffaqiyatli chiqarilishi, shuningdek “Uzbekistan GTL” zavodi faoliyati hamda neft va gaz sohasidagi islohotlar mavzusida fikr almashishdi.“JPMorgan Chase & Co.” xalqaro banki vakillari bilan uchrashuvda esa tomonlar mart oyida bo‘lib o‘tgan uchrashuv yakunlari bo‘yicha erishilgan kelishuvlarni amalga oshirishning hozirgi holati, shuningdek, Jamiyat tomonidan amalga oshirilayotgan loyihalarni qisqa va o‘rta muddatli moliyalashtirish, hamda turli korporativ xizmatlarni jalb etish imkoniyatlarini muhokama qildilar.Uchrashuv yakunida ushbu xalqaro banklar bilan doimiy aloqani saqlab qolish va zarur axborot almashish bo‘yicha kelishuvga erishildi, shuningdek, hamkorlikning mavjud istiqbolli yo‘nalishlarini yanada o‘rganish kelishib olindi.“JPMorgan Chase&Co.” AQShning yirik banklaridan biri hisoblanib, ushbu bank bilan hamkorlik qilish muhim hisoblanadi. O‘zaro uchrashuvda tomonlar kasbiy tajriba almashishning istiqbolli yo‘nalishlarini, shu jumladan turli konferensiyalar va seminarlar orqali, amalga oshirilayotgan loyihalarni va kompaniyaning turli xil korporativ ehtiyojlarini qisqa muddatli moliyalashtirishni jalb qilish imkoniyatlarini muhokama qildilar.Yuqorida qayd etilgan barcha banklar bilan doimiy aloqa va axborot almashinuvini ta’minlash bo‘yicha kelishuvga erishildi, shuningdek hamkorlikning barcha istiqbolli yo‘nalishlarini ishlab chiqishga kelishib olindi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/07/17/yoz-jaziramasida-oftob-urishidan-qanday-saqlanish-kerak-mutaxassis-tavsiyalari,2022-12-01 20:30:04.149124,"Quyosh nuri inson salomatligi uchun juda foydali. Ayniqsa, infraqizil nurlar tanada qon aylanishini yaxshilab, organizmdagi barcha hayotiy jarayonlarni faollashtiradi. Biroq quyoshdan keladigan issiqlik har doim ham inson tanasiga foydali ta’sir etavermaydi. Xususan, yozning jazirama kunlarida oftob urishidan ehtiyot bo‘lish lozim.Xo‘sh, buning uchun nima qilish kerak?
 
Sog‘liqni saqlash vazirligi matbuot xizmati tibbiyot fanlari doktori Sevara Ubaydullayevaga ayni shu savol bilan murojaat qildi.— Ma’lumki, yurtimiz iqlimi keskin kontinental bo‘lib, yozi issiq, qishi esa o‘ta sovuq, — deydi mutaxassis. — Qolaversa, quruq havo va namlikning minimal darajasi ham o‘lkamizga xos ekani bilan ahamiyatli.Biroq so‘nggi yillarda mamlakatimizda yoz faslida kuzatilayotgan anomal issiq havo ko‘proq iqlim o‘zgarishi bilan bog‘liq.Albatta, bunday jazirama keksalar, surunkali kasalliklar (yurak-qon tomir, endokrin, nafas olish a’zolari, metobolik va ruhiy xastaliklar) bilan og‘riydigan bemorlar uchun xavfli. Shu sababli bunday paytda bir necha tavsiyalarga amal qilish lozim.Eng avvalo, ko‘chaga chiqayotganda ochiq rangli tabiiy matolardan tikilgan yengil libos kiyish, issiqdan saqlaydigan bosh kiyim, ko‘zoynak va soyabonlardan foydalanish maqsadga muvofiq.Shuningdek, imkon qadar yog‘li, dudlangan taomlarni iste’mol qilmaslik, tez buziladigan ovqatlardan ehtiyot bo‘lish kerak. Tanada suv balansini ushlab turish uchun kuniga o‘rtacha 2-3 litr suyuqlik (sovitilgan ko‘k choy, gazsiz mineral suv, mevali, kam yog‘li sutli ichimliklar, quritilgan mevalarning qaynatmalari) ichish tavsiya etiladi.Gazlangan, energetik va alkogol ichimliklar, qahva iste’mol qilish mumkin emas. Kun davomida iliq dush qabul qilish, vaqti-vaqti bilan badanni sovuq suvda namlangan dastro‘mol bilan artib turish ham tanani haddan ziyod qizib ketishdan saqlaydi.Qolaversa, jazirama payti imkon qadar to‘g‘ridan to‘g‘ri quyosh nuri tushadigan joyda jismoniy mehnat bilan shug‘ullanmaslik tavsiya etiladi. Agar shunday bo‘lgan taqdirda quyoshdan himoyalanish uchun bosh kiyim kiyish, ora-ora salqin joyda dam olish maqsadga muvofiq. Bu esa tanani haddan ziyod qizib ketishdan saqlaydi.Jazirama payti quyosh urishi — eng xavfli holat bo‘lib, u tashqi termal omillar ta’sirida organizmning umumiy qizib ketishi natijasida yuzaga keladi. Jabrlanuvchida ko‘ngil aynishi, qusish, burundan qon ketish, ko‘rishning buzilishi, yurak urishi va nafas olish kuchayadi.Og‘ir holatlarda esa alahsirash boshlanadi. Tana harorati, hatto, 41-42 darajagacha ko‘tarilishi, chuqur behushlik holati kuzatilishi mumkin.Bunday paytda bemorni, eng avvalo, salqin joyga ko‘chirib o‘tkazish lozim. So‘ng gorizontal holda yotqizilib, oyoqlarini sal ko‘tarish, kiyimlarini yechish, yuzini sovuq suvda yuvish va biror ho‘llangan matoni yurak sohasiga qo‘yish kerak.Shuningdek, unga salqin ichimlik yoki qatiq ichirish va zudlik bilan shifokorga murojaat qilish lozim. Sababi quyosh urgan inson shoshilinch tibbiy yordamga muhtoj."
https://kun.uz/uz/news/2022/07/17/andijonda-tanishining-mashinasini-olib-qochgan-ayol-ythga-uchradi,2022-12-01 20:30:05.613762,"Andijon viloyati Asaka tumanida 19 yoshli ayol tanishining avtomobilini olib qochdi.2022 yil 11 iyul kuni soat 00:30 larda Asaka tumanida yashovchi 19 yoshli N.D. (ayol) o‘ziga oldindan tanish bo‘lgan 22 yoshli A.I.ning (erkak) Cobalt rusumli avtomashinasida Asaka tumani ""Arg‘in"" MFY Janon-2 ko‘chasiga birga kelib, haydovchi A.I.ning mashinadan tanishlari bilan gaplashish maqsadida tushib ketganidan va mashina dvigatelini o‘chirmasdan kalitni o‘zida qoldirib ketganidan foydalanib, avtomashina rul boshqaruviga o‘tirib, A.I.ning ruxsatisiz mashinani olib qochgan.So‘ngra Asaka—Shahrixon transport qatnov yo‘lining Shahrixon yo‘nalishi bo‘yicha boshqarib ketayotib, Shahrixon tumani hududiga yetganida boshqaruvni yo‘qotib, yo‘l-transport hodisasi sodir etgani aniqlangan.Mazkur holat yuzasidan Asaka tumani IIB huzuridagi Tergov bo‘linmasi tomonidan N.D.ga nisbatan O‘zbekiston Respublikasi Jinoyat kodeksining 267-moddasi 1-qismi (transport vositasini olib qochish) bilan jinoyat ishi qo‘zg‘atilgan.Hozirda yuqoridagi shaxs nima sababdan ushbu jinoyatga qo‘l urgani aniqlanmoqda. Tergov harakatlari olib borilmoqda."
https://kun.uz/uz/news/2022/07/16/rivojlanishni-istagan-davlat-borki-avvalo-universitetlarini-rivojlantiradi-akfa-universiteti-rektori-bilan-suhbat,2022-12-01 20:30:07.208177,"Xo‘sh, Toshkentdagi Akfa universiteti mana shu talablarga qanchalik javob beradi? Kun.uz ta’lim sifati va boshqa jarayonlar haqida universitet rektori Bekzod Jalilov va muassasaga xorijdan kelib dars berayotgan qator o‘qituvchilar bilan suhbatlashdi.— Bekzod aka, intervyu avvalida Akfa universiteti va nafaqat Akfa balki O‘zbekistondagi eng yosh rektor sifatida shaxsan sizni mana shu vazifaga tayinlanishingiz haqida so‘ramoqchiman. Sizning 1990 yilda Toshkent shahrida tug‘ilganingiz, Vestminster, INHA kabi universitetlar va Oliy va o‘rta maxsus ta’lim vazirligida ishlaganingizni bilaman. Ayrimlar esa sizni Toshkent shahar hokimi, O‘zbekistonning eng yirik tadbirkorlaridan biri Jahongir Ortiqxo‘jayevga ham qarindoshligingiz haqida aytishadi. Xo‘sh, o‘zingiz yangi va yirik bir xususiy universitet rektorligiga kelishingiz jarayonlarini qanday eslaysiz?— 2018 yilda prezident Shavkat Mirziyoyev “Akfa medline” tibbiyot markaziga tashrif buyurganida u kishiga shu tibbiyot markazi huzurida universitet ochish bo‘yicha maslahat berilgan edi. Shundan keyin yangi xususiy universitet tashkil etish bo‘yicha prezident qarori qabul qilindi.O‘sha paytlarda ta’lim tizimidagi ustozim Kozimjon Hasanov Akfa group’ning ta’lim yo‘nalishida ishlab kelardi. Ustozimdan mana shu universitet loyiha rahbari sifatida kimni qo‘yish mumkinligi haqida so‘rashgan. 2011 yilda o‘qishni bitirgach, aynan ta’lim sohasidagi qator vazifalarda ishlab kelayotganim sababli ustozim bu vazifaga meni tavsiya qilgan.O‘sha vaqtda men “Akfa medline” klinikasining rahbari Kamola Mirzaliyevaning suhbatidan ham o‘tganman. Mana shu suhbat davomida menga “loyihani oxirigacha yetkazadigan bo‘lsangizgina unga rahbarlik qilasiz va keyinchalik loyiha asosida tashkil etilgan universitetning rektori bo‘lasiz”, – deb shart qo‘yishgan. Shu bilan 2019 yil universitetning tashkil etilishi bo‘yicha hukumatning tegishli qarori chiqqach, oldimdagi vazifalarni yaxshi bajarganim uchun ta’sischi tomonidan rektorlikka tayinlanganman.—  Savolning birinchi qismida bekorga Toshkent shahar hokimini ham tilga olmadim, bu lavozimga o‘tirishingizda Ortiqxo‘jayevning ham o‘rni bormi?— Ochiq aytadigan bo‘lsak, Akfa group’ning 40 mingdan ortiq ishchilari va juda ko‘plab korxonalari mavjud. Mening universitetga rektor bo‘lib tayinlanishimda Jahongir Ortiqxo‘jayev to‘g‘ridan to‘g‘ri qatnashmagan. Chunki shaxsan u kishining suhbatidan o‘tmaganman. Bu jarayonda bevosita “Akfa medline” rahbariyati qatnashgan, ular bilan suhbat qilganman va ular meni tayinlashgan.Bir qiziq holat bo‘lgan, buni hali hech qayerda aytmaganman. “Akfa medline”da ishlab, Toshkent Akfa universitetiga tayinlangan vaqtimda Mirzo Ulug‘bek tumanida deputat sifatida ham ishlaganman (hozir ham ishlayman). O‘shanda Toshkent shahar hokimligiga yig‘ilishga chaqirishgan va uni Jahongir Ortiqxo‘jayev o‘tkazgan. O‘sha vaqtda hokim rektor bo‘lishimga qaramay, meni tanimagan. Menimcha, shundan ham bilsa bo‘ladi, bu lavozimga tayinlanishimga ularning to‘g‘ridan to‘g‘ri aloqasi yo‘q.“Akfa medline” tomonidan mening oldimga qo‘yilgan maqsad pul topish emas. Faqat sifatli kadrlarni  bu yerga jalb qilishim kerak. Biz bu borada chet eldagi nufuzli universitetlarda professor darajasiga yetgan va ishlab kelayotgan O‘zbekiston fuqarolarini o‘zimizga jalb qilishga harakat qilyapmiz.— Mana endi universitet va uning yo‘nalishlari haqida suhbatlashsak. Ta’lim muassasasi boshqalardan nimasi bilan farq qiladi yoki aksincha?— Hozirgi kunda biz davlatga kerakli yo‘nalishlarni ochishga harakat qilyapmiz. Masalan, tibbiyot yo‘nalishida davolash ishi, farmatsevtika, hamshiralik ishi, biznesda esa buxgalteriya va moliya, iqtisod, startap, menejment yo‘nalishlari, shuningdek, ingliz tili, amaliy matematika bo‘yicha pedagoglarni tayyorlash hamda injyenering yo‘nalishida IT mutaxassislik kabi maktablarni ochganmiz. Bu orqali mamlakatda yetishmayotgan sifatli kadrlarni o‘qitishga harakat qilyapmiz.Ta’lim borasida boshqalardan aniq bir farqli jihatimiz shundaki, biz birinchi kundanoq universitetdagi barcha jarayonni shaffof qilishga harakat qilganmiz. Aytaylik, birinchi kundan hujjatlarni onlayn topshirish tizimini yo‘lga qo‘ydik.Shuningdek, Akfa universitetiga dastlab kontrakt asosida o‘qishga kirgan talaba bilimiga qarab, keyinchalik budjetda o‘qishi yoki aksincha, budjetga kirgan talaba kontraktga tushib ketishi mumkin. Bu yerda hammasini talabaning harakati, bilimi va izlanishi hal qiladi. Bu talabalar orasida raqobat muhitini shakllantirishga xizmat qiladi. Intervyuni to‘liq holda yuqoridagi video orqali tomosha qilishingiz mumkin. Unda shuningdek, xorijdagi nufuzli universitetlarda ishlab, O‘zbekistonga qaytgan va hozir shu universitetda dars berayotgan o‘qituvchilar bilan suhbatlar ham  o‘rin olgan.Ilyos Safarov suhbatlashdi.
Tasvirchi va montaj ustasi – Abduqodir To‘lqinov."
https://kun.uz/uz/news/2022/07/16/ozbekneftgaz-aj-boshqaruvi-raisi-mehriddin-abdullayev-boshchiligidagi-delegatsiya-londonda-vinson-elkins-tashkiloti-rahbariyati-bilan-uchrashdi,2022-12-01 20:30:08.705816,"“O‘zbekneftgaz” AJ Boshqaruv raisi Mehriddin Abdullayev boshchiligidagi delegatsiya a’zolari Angliyaning London shahrida “Vinson & Elkins” yuridik firmasining Londondagi ofisi vakillari bilan uchrashdi.“Vinson & Elkins” vakillari jamiyatning joriy faoliyati, amalga oshirilayotgan transformatsion loyihalar, shuningdek, so‘nggi yillarda erishilgan natijalar bilan tanishtirildi. Tomonlar mavjud hamkorlikning samaradorligi, uzoq yillik muvaffaqiyatli hamkorlik, o‘zaro tajriba almashinuvi va boshqa ko‘pgina masalalarni muhokama qilishdi.“O‘zbekneftgaz” AJ vakillari “Uzbekistan GTL” loyihasini amalga oshirish jarayonida bebaho yordam ko‘rsatgan “Vinson & Elkins” yuristlarining, shu jumladan firma xodimlarining professionalligini yuqori baholab, ularga minnatdorchilik izhor etdi.Bundan tashqari, “O‘zbekneftgaz” AJ delegatsiyasi a’zolari hamkorlikni yanada rivojlantirishga qiziqish bildirdilar, bu esa o‘z navbatida “Vinson & Elkins” tomonidan qo‘llab-quvvatlandi.Uchrashuv doirasida tomonlar qo‘shma loyihalarning hozirgi holati, yangi istiqbolli yo‘nalishlar, yuzaga kelgan vaziyat va mavjud sanksiyalar xavfi tufayli xalqaro bozorlarda beqaror iqtisodiy vaziyatni ham tahlil va muhokama qildilar.Ma’lumot uchun: “Vinson & Elkins” (yoki V&E) xalqaro huquq firmasi bo‘lib, butun dunyo bo‘ylab 700 dan ortiq yuristlarga ega bo‘lib, uning shtab — kvartirasi Xyuston shahrida (AQSh) joylashgan.“Vinson & Elkins”ning dunyodagi eng yirik energiya, moliyaviy va siyosiy markazlarda vakolatxonalari bor, shu jumladan Xyuston, Ostin, Dallas, Los Anjyeles, Nyu-York, Richmond, San-Fransisko, Vashington (AQSh), London (Buyuk Britaniya), Dubay (BAA), Riyoz (SAQ) va Tokioda (Yaponiya).“O‘zbekneftgaz” AJ Matbuot xizmati Ⓣ"
https://kun.uz/uz/news/2022/07/16/hajga-borib-kelish-mansab-emas-hojilarni-kutib-olishdagi-isrof-va-kibr-haqida,2022-12-01 20:30:10.197029,"Kun.uz haj ibodati, uning hikmatlari, hojilarga beriladigan savoblar, Haj qilishdagi niyat hamda ushbu ulug‘ ziyoratga doir xalqimizni qiziqtirgan masalalar yuzasidan shayx Muhammad Sodiq Muhammad Yusuf nomidagi masjid imom-noibi Hasanxon Yahyo Abdulmajid bilan suhbat uyushtirdi.— Hajdan qaytgan ziyoratchilarni dabdaba bilan kutib olib, hatto haftalab ziyofat berishadi. Umuman o‘zi Hajdan qaytgandan keyin qanday amallar targ‘ib qilinadi?— Haj bu bitta farzni bajarish. U mansab yoki elga xizmat emas, inson o‘zi uchun qilgan amali. Bu xokisorlikning cho‘qqisi bo‘lgandan keyin kibrga sabab bo‘lmasligi kerak. Hajga borgandan faxrlanish, Hoji aka demasa xafa bo‘lish, dabdaba bilan kutib olishni talab qilish hech to‘g‘ri ish emas.Lekin Haj islomning shiori bo‘lgani uchun uni ulug‘laydigan ishlar marg‘ub. Masalan, Hajga borib kelgan odamga boshqalar ehtirom qilishi mumkin, lekin buni Hojining o‘zi talab qilishi mumkin emas. Bu shaxs uchun emas, amal uchun ehtirom bo‘ladi. Keyin, Hojiga ko‘rsatilgan ehtirom ham uning o‘ziga yuqori baho berib, amalini habata (bekor bo‘lib ketishi ma’nosida) qilish ehtimoli bo‘lsa, unga ehtirom ko‘rsatilishi zarar qilishi mumkin.Uchinchidan, Hajdan kelayotgan odam uchun ko‘chaning boshidan gilam yozib, boshqalarning haqlarini poymol qilib, insonlarga qilinmaydigan ulug‘lashlarga aylanmasligi kerak. Yoki isrofga sabab bo‘lmasligi kerak. Hatto Abu Bakr roziyallohu anhu aytganlarki: “Men o‘lsam, menga yangi mato istab yurmanglar, eski kiyimimni kafanlanglar, yangi matoga tiriklar haqli”, deganlar.— Hajga borgan odamni ziyorat qilish tartibi qanday bo‘ladi?— Unga Islom shiorini ado qilgani uchun tabrik, u olgan ruhiy quvvatdan quvvat olish niyat qilinadi. Ruhiy quvvatning insondan insonga ta’siri bor. U odamdan duo olish, poklangan odam duolari ijobatga yaqin bo‘ladi. Haramda yurgan odam nurlanib ketadi, o‘sha ziyodan bahra olish niyat qilinadi.Ziyorat o‘zi asli ibodat. Rasululloh sollallohu alayhi vasallam aytganlar: “Qiyomat kuni shunday nurdan bo‘lgan taxtlarda, nurdan bo‘lgan kiyimlarni kiyib, nur taralib turgan kishilar bo‘ladi”. Bular kimlar, payg‘ambarlarmi yo shahidlarmi, deyishadi. Shunda: “Bular bir-birini Alloh uchun ziyorat qilgan odamlardir”, deyiladi.To‘liq suhbat bilan yuqoridagi videoda tanishish mumkin.Farrux Absattarov suhbatlashdi.Tasvirchi va montaj ustasi Abduqodir To‘lqinov.Videolavha va maqoladagi diniy matnlar Vazirlar Mahkamasi huzuridagi Din ishlari bo‘yicha qo‘mitaning tegishli ekspertiza xulosalari asosida tayyorlangan."
https://kun.uz/uz/news/2022/07/16/haydovchilik-guvohnomasini-olish-uchun-imtihondan-otkazib-qoymoqchi-bolgan-shaxs-ushlandi,2022-12-01 20:30:11.871487,"Bosh prokuratura huzuridagi departament hamda IIBning G‘ijduvon tumani bo‘limlari tomonidan tezkor tadbir o‘tkazilgan.Unda, fuqaro F.D. boshqa bir fuqaro N.ning ishonchiga kirib, unga tanishlari orqali haydovchilik guvohnomasini olish uchun bo‘lib o‘tadigan imtihondan o‘tkazib qo‘yish evaziga 3,8 mln so‘mni tanishining plastik kartasiga o‘tkazib olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atildi.Mahkama xabarida aytilishicha, hozirgi vaqtda tergov harakatlari o‘tkazilmoqda."
https://kun.uz/uz/news/2022/07/16/bolmagani-yaxshi-edi-nukusliklar-namoyishlar-haqida,2022-12-01 20:30:13.749973,"Qoraqalpog‘iston poytaxtining markaziy ko‘chalari chorrahalarida turgan qurollangan harbiylar favqulodda holat rejimini saqlashga ko‘maklashmoqda. Strategik binolar ham kuch tuzilmalari tomonidan qo‘riqlanyapti. Mamlakatda hali internet ishlamayapti.«Hozir tinchlik, shunga xursandman. Urush emas, tinchlik bo‘lgani yaxshi-ku. Boshqa nima ham deyman», – deydi Nukus markaziy bozori oldida biz uchratgan yoshi katta yo‘lovchi.Biz mikrofon tutgan ko‘pchilik aholi negadir savollarga javob bergisi kelmadi. Ularning ko‘zida qandaydir hadik yoki ishonchsizlik bor edi. Bundan tashqari, bir necha kun avval bo‘lib o‘tgan voqealarning dahshati, tabiiyki, insonlarga yomon ruhiy ta’sir qilgan.Bozorda biz bilan gaplashgan savdogarlar hayot bir maromga tushgani, mijozlar yana ko‘payib qolganini aytdi.Kunning ikkinchi yarmida, kun salqinlagach, Nukus markaziy maydoniga bordik. Bu yerda ham odam kamroq. Mahalliy aholining aytishicha, ko‘pchilik soat 8 bo‘lmasdan uyga qarab shoshadi. Chunki 21:00 da boshlanadigan* komendantlik soatiga qadar uyga yetib olish uchun taksichilar, bozorchilar ham ertaroq harakat qilib, ishini tugatishga majbur bo‘lishadi.«Shaxsiy fikrimni aytsam, bizga [Konstitutsiyaning Qoraqalpog‘istonga oid] moddalari o‘zgarmasa bo‘ldi. Xalq shunda rozi bo‘ladi. Prezidentimiz kelib, bu moddalar o‘zgarmasligini aytib ketdi.Komendatura bo‘lsa, nima ham qilamiz. Shartga bo‘ysunamiz, prezidentimizning aytganini qilamiz”, – deydi xiyobondagi yo‘lovchilardan biri.«Bu yerda yashaydigan millatlar shuncha vaqt bir tan bo‘lib yashab kelgan. Bilmadim, ko‘z tegdimi, shunday ishlar bo‘lib qoldi. Hammamizni yuragimizga qattiq ta’sir qildi.Komendaturaning ta’siri faqat shu tungi vaqtda yurolmaslik orqali sezilyapti. Qolgan payti hammasi o‘z o‘rnida davom etyapti. Faqat blok-postlardagi tekshiruv vaqtining cho‘zilishi va issiq ta’sirida ko‘pchilik asabiylashishi mumkin”, – deydi Qoraqalpog‘iston nuroniylari yetakchisi Tursunboy Abdujabborov. *So‘rovnoma o‘tkazilgan vaqtda komendatura soati tungi 21:00 dan ertalab 07:00 gacha edi. Yaqinda komendatura soatlari 23:00 dan ertalab 05:00 gacha qisqartirildi."
https://kun.uz/uz/news/2022/07/16/qashqadaryoda-sodir-bolgan-ythda-ikki-nafar-yolovchi-vafot-etdi,2022-12-01 20:30:15.264227,"Qashqadaryo viloyati IIB YHXB axborot xizmatining xabar berishicha, 2022 yil 11 iyul kuni soat 23:00 larda M-39 Almati-Toshkent-Termiz” xalqaro avtomobil yo‘lining Shahrisabz shahar «Qo‘shxona» MFYdan o‘tgan 1171-kilometrida odamlar o‘limi bilan bog‘liq yo‘l-transport hodisasi sodir bo‘lgan.Shahrisabz shahar «Bo‘ston» MFYda yashovchi fuqaro Sh.Sh. Nexia mashinasi bilan Toshkent shahri yo‘nalishi tomon harakatlanib ketayotganda boshqaruvni yo‘qotgan. Shundan so‘ng mashina kuchli zarb bilan yo‘l chetidagi beton to‘siqqa urilgan..Nexia mashinasida yo‘lovchi sifatida ketayotgan ikki nafar fuqaro og‘ir tan jarohati olib, shifoxonada vafot etgan. Mashina haydovchisi hamda yana bir yo‘lovchi og‘ir tan jarohatlari olib, Shahrisabz shahar tibbiyot birlashmasining jonlantirish bo‘limiga yotqizilgan.Qayd etilishicha, mazkur holat yuzasidan Shahrisabz shahar IIB huzuridagi tergov bo‘linmasi tomonidan Jinoyat kodeksining 266-moddasi 3-qismi “a” bandi bilan jinoyat ishi qo‘zg‘atilgan. Hozirda dastlabki tergov harakatlari olib borilmoqda.Avvalroq, Samarqandda katta tezlikda mashina boshqargan 17 yoshli o‘smir singlisi va uning dugonasi hayotiga zomin bo‘lgandi."
https://kun.uz/uz/news/2022/07/16/rossiyada-ozbekiston-fuqarolariga-kuch-ishlatib-majburiy-mehnatga-jalb-qilgan-ish-beruvchi-hibsga-olindi,2022-12-01 20:30:16.838164,"Migratsiya agentligi xabariga ko‘ra, fuqarolar ish beruvchi tomonidan barcha hujjatlari olib qo‘yilib, kuch ishlatilgan va majburiy mehnatga jalb qilingan. Oylik ish haqidan darak ham bo‘lmagan. Tashqi mehnat migratsiyasi agentligining Volgograd shahridagi vakili ushbu murojaatni o‘rganish maqsadida Volgograd viloyati ichki ishlar boshqarmasi rahbariyati bilan korxonaga reyd uyushtirdi. Qayd etilishicha, reyd davomida viloyatning barcha huquqni muhofaza qiluvchi organlari xodimlari ishtirok etgan.Natijada, ish beruvchi hibsga olinib, jinoiy javobgarlikka tortilgan. Barcha o‘zbekistonliklarning pasport va oylik maoshlari olib berilgan."
https://kun.uz/uz/news/2022/07/16/qozogistonda-roy-bergan-ythda-2-nafar-ozbekiston-fuqarosi-vafot-etdi,2022-12-01 20:30:18.278954,"Qozog‘istonning Shetskiy tumanida, “Almati – Yekaterinburg” avtomobil yo‘lining 850 km.da yirik yo‘l-transport hodisasi sodir bo‘ldi.MAN yuk mashinasi va “Mercedes-Benz Sprinter” yo‘lovchi mikroavtobusi to‘qnashishi oqibatida mikroavtobus ichida bo‘lgan 17 nafar yo‘lovchidan 8 nafari voqea joyida halok bo‘lgan, 9 nafar yo‘lovchi turli darajada tan jarohati olib, Aksu-Ayuli qishloq kasalxonasiga yotqizilgan.O‘zbekiston Favqulodda vaziyatlar vazirligi Qozog‘iston FVVga asoslangan holda xabar berishicha, voqea bugun, 16 iyul kuni soat 3:21 da ro‘y bergan.Mikroavtobus salonida bo‘lgan 5 nafar O‘zbekiston fuqarosi turli tan jarohatlari bilan shifoxonaga yotqizilgan.Holat yuzasidan Qozog‘iston Respublikasi Favqulodda vaziyatlar vazirligi bilan ma’lumot almashinuvi davom etmoqda”, – deyiladi O‘zbekiston FVV matbuot xizmati xabarida.eKaraganda nashrining yozishicha, Qarag‘anda viloyati politsiya departamenti hodisa yuzasidan surishtiruv ishlarini boshlagan; mikroavtobus haydovchisi uxlab qolgan bo‘lishi mumkinligi aytilmoqda."
https://kun.uz/uz/news/2022/07/16/rossiya-davlat-dumasi-favqulodda-yigilishda-manturovni-bosh-vazir-orinbosari-lavozimiga-tasdiqladi,2022-12-01 20:30:21.148902,"Rossiya davlat dumasi Denis Manturovni bosh vazir o‘rinbosari – sanoat va savdo vaziri lavozimiga tasdiqladi. Uning nomzodi uchun Rossiya parlamenti quyi palatasining 15 iyul, juma kuni bo‘lib o‘tgan navbatdan tashqari yig‘ilishida 394 deputat ovoz berdi, bir nafari betaraf qoldi.Bosh vazir o‘rinbosarining yangi lavozimi bundan uch kun avval, 12 iyul kuni Rossiya prezidenti Vladimir Putinning farmoni bilan kiritildi, unga ko‘ra, sanoat va savdo vaziri o‘z lavozimini bosh vazir o‘rinbosari lavozimi bilan birlashtiradi. Shu kuni bosh vazir Mixail Mishustin Manturov nomzodini davlat dumasiga ko‘rib chiqish uchun taqdim etdi.14 iyul kuni Mishustin hukumat tuzilmasida ushbu lavozim kiritilishini Moskvaga qarshi misli ko‘rilmagan sanksiyalar, shu jumladan ishlab chiqarish hajmini saqlab qolish va import o‘rnini bosish bo‘yicha tezkor qarorlar qabul qilish zarurati bilan izohladi.Denis Manturov 2007 yildan beri Rossiya Federatsiyasi hukumatida ishlab kelmoqda, 2012 yildan beri sanoat va savdo vaziri hisoblanadi.Davlat dumasi navbatdan tashqari yig‘ilishda bir qator qonun loyihalariga ham ovoz berdi. Xususan, birinchi o‘qishda Ukrainada «maxsus harbiy operatsiya davomida Rossiya hududiga qurolli bosqinni qaytargan» FXX xodimlarini jangovar harakatlar faxriylari deb tan olish to‘g‘risidagi qonun loyihasi qabul qilindi. Hujjatda, shuningdek, Ukrainaga tutash «davlat chegarasi va chegara hududlarida qurolli provokatsiyalarni qaytargan» FXX zobitlarini harbiy harakatlar ishtirokchisi sifatida tan olish taklif qilingan.Davlat dumasining rejadan tashqari yig‘ilishi to‘g‘risidagi qaror Rossiya parlamenti quyi palatasi kengashi tomonidan davlat dumasi bahorgi sessiyani rasman yakunlaganidan bir hafta o‘tmasdan qabul qilindi. Bunday tezkorlik «yechim talab qiladigan masalalar yig‘ilib qolgani» bilan izohlandi. "
https://kun.uz/uz/news/2022/07/16/andijonda-8-sinf-oquvchisi-firibgarlikda-gumon-qilinmoqda,2022-12-01 20:30:22.604956,"Farg‘ona viloyatida yashovchi, 1991 yilda tug‘ilgan D.I. ichki ishlar organiga ariza bilan murojaat qilib, firibgar tuzog‘iga tushganini va pullaridan ayrilganini ma’lum qilgan. Jabrlanuvchining bildirishicha, noma’lum shaxs telegram messenjeri orqali unga “Omad shou” dasturida pul yutug‘ini yutib olgani to‘g‘risida xabar yuborgan. Uning ishonchiga kirib, yutuq pullarini bank plastik kartasiga o‘tkazib berishini aytgan. O‘z navbatida, fuqaro unga o‘z plastik raqami ma’lumotlarini bergan. Lekin yutuq pullaridan umid qilib o‘tirgan D.I. biroz o‘tib, bor pulidan ham ayrilgan. Plastik kartasidagi bir million so‘mga yaqin pullar yechib olingan.Olib borilgan tezkor-qidiruv tadbirlari davomida, ushbu jinoyatni Andijon viloyatida yashovchi, 2007 yilda tug‘ilgan 8-sinf o‘quvchisi O.X. sodir etgani aniqlanib, qo‘lga olingan.O‘rganishlar natijasida O.X. shu usul bilan o‘nlab fuqaroni aldab, pullarini qo‘lga kiritgani, jinoiy yo‘l bilan topgan pullarni esa “PUBG” onlayn o‘yiniga tikib, sarflagani ma’lum bo‘ldi.Mazkur holat yuzasidan Jinoyat kodeksining 168-moddasi bilan jinoyat ishi qo‘zg‘atilib, tergov harakatlari olib borilgan. "
https://kun.uz/uz/news/2022/07/15/talimdagi-tengsizlik-qizlarni-oqitish-ularni-turmushga-tayyorlashdek-muhim,2022-12-01 20:30:24.124079,"Keyingi paytlarda qizlarni o‘qitishga bo‘lgan munosabat nisbatan o‘zgargandek bo‘lsa-da, kunda-kunora yon-atrofimizdagi ko‘plab holatlarni ko‘rib, bu ijobiy o‘zgarish yetarligi emasligini tushunamiz. Qiz bola omadi kelib o‘qidi ham deylik, lekin ularda turmushga chiqqach, kasbiy faoliyatini davom ettirish mushkul masalaga aylanadi. Ishlashga ruxsat olish uchun ham ko‘p holatda ular barcha mas’uliyatni bo‘yniga olishga majbur bo‘lishadi: ya’ni ham ro‘zg‘or ishlari, ham farzand tarbiyasi, ham ishni eplash talab qilinadi. Ishga kirishda ham kelgusida “dekret”ga ketadigan xodim ko‘pam xushlanmaydi.Bunday qiyinchiliklar esa o‘qish orzusidagi qizlar uchun kelgusida ko‘ndalang turadigan muammo bo‘lgani sabab shu xohishni boshqasiga almashtirib qo‘ya qolish osonroqdek tuyuladi.“Bo‘lajak farzandingiz uchun ona izlang, boshqarish oson qizni emas”Qizlarimizni odatda “erga tegishing kerak” deb tarbiyalaymiz va hamma maqsadlarimiz shunga yo‘naltiriladi. Shunday ekan, taklifga yarasha talab deganday ko‘pchilik yigitlarimiz ham o‘qigan emas, aynan ro‘zg‘or ishlariga uddaburon qizlarga xaridor bo‘lishi tabiiy. Chunki, bunday qizlarni boshqarish o‘z dunyoqarashiga ega qizlarni boshqarishdan ko‘ra osonroq bo‘ladi.Bu borada psixolog Gulira’no Erolova shunday deydi:“17-18 yoshdan keyin qizlarimizga qanday munosabatda bo‘lishni, qanday tarbiyalashni bilmaymiz. Ularga nisbatan qattiqqo‘l bo‘lish kerak, degan fikrdamiz. Qattiqqo‘llikning zaminida esa – hadik, qo‘rquv bor. Ya’ni qizi balog‘atga yetayotgan ko‘pchilik ota-onalarda “shu yoshdagi qizimni qattiqqo‘llik bilan nazorat qilmasam, butunlay erkinlikka berilib, “buzilib” ketadi, yuzimni yerga qaratadi,” degan fikr yotadi. Shuning uchun ham yelkasidagi “yuk”dan qutulish, atrofdagilarning har xil gaplaridan forig‘ bo‘lish uchun tezroq turmushga berish payida bo‘ladi. Bunday stereotipni o‘zgartirish uchun ota-onalar ham bilimga ega bo‘lishi kerak.Yigitlar ham tanlovda ko‘proq o‘qimagan qizlarni ma’qul ko‘rishadi. Chunki bunday qiz itoatkor bo‘ladi, qizning dunyoqarashi va fikrlashi qanchalik tor darajada bo‘lsa, uni boshqarish shunchalik oson bo‘ladi deb o‘ylashadi. Chunki oilada yigitlarni tarbiyalashda ham ma’lum chegaralar o‘rnatilgan. Qizlarimizni tarbiyalashda ularga itoatkorlikni, ro‘zg‘orbop bo‘lishni qanchalik singdirsak, shuni ko‘rib o‘sayotgan o‘g‘il farzandlarimizni ham shunga tayyorlab boraveramiz.Lekin ayrim zamonaviy, jamiyatda o‘rniga ega yigitlar o‘zlariga turmush o‘rtoq sifatida o‘qimishli, o‘ziga ishongan, jamoat orasida faoliyat yurita oladigan qizlarni ma’qul topishadi. Chunki ular o‘zlaridan keyingi avlodlari uchun ona tanlashadi, boshqarish oson bo‘lgan qizni emas”.Dunyo mamlakatlarida talabalarning katta qismi qizlardan iborat. Bizda-chi?AQSh. 2021 yil bahorigacha bo‘lgan ma’lumotlarga ko‘ra, AQShda oliy ta’lim muassasalarida o‘qiyotgan xotin-qizlar 59,5 foizni tashkil qilgan. Erkaklar esa 40,5 foizga teng bo‘lgan.1970 yil oxirlaridan boshlab Amerika oliygohlarida qizlar ulushi oshishni boshlagan. 1992 yilga kelib AQSh oliy ta’limida talabalarning 55 foizi qizlar edi. 2019 yilda bu ko‘rsatkich 57,4 foizni tashkil qilgan.Saudiya Arabistoni. Bu davlatda ham OTMda ayollar ulushi erkaklarnikidan ko‘proq. Mamlakat ta’lim vazirligi ma’lumotlariga ko‘ra, 2020 yilda ayollar Saudiyadagi universitet talabalarining deyarli 52 foizini tashkil qilgan. Oliy ta’limning bakalavr bosqichida 551 ming ayol tahsil olsa, erkaklarning soni 513 mingga teng.Qozog‘iston. Yon qo‘shnimiz bo‘lgan Qozog‘istonda ham 2020 yil ma’lumotlariga ko‘ra OTM talabalarining 53,2 foizi xotin-qizlarni tashkil etadi.O‘zbekiston. Davlat statistika qo‘mitasi ma’lumotlariga ko‘ra, 2020/21 o‘quv yili boshiga respublikamizdagi oliy ta’lim muassasalarida ta’lim olayotgan talabalar soni 571,5 mingtani tashkil etgan. Shundan talaba yigitlar – 311,5 ming nafar, qizlar – 260 ming nafar. Ya’ni O‘zbekiston oliy ta’lim muassasalarida tahsil oluvchi talabalarning 45,5 foizini xotin-qizlar tashkil etmoqda.2021/22 o‘quv yilida esa bu ko‘rsatkich biroz oshgan – talabalarning 47 foizi xotin-qizlardan iborat. Ammo shunda ham solishtirma raqamlar baribir bu ko‘rsatkichning kamligini ko‘rsatadi.“Qizlarni o‘qitishga o‘g‘il bolalarni o‘qitishdan ham jiddiy qarash kerak”Oilada o‘g‘il farzand tarbiyalayotganda unga nisbatan aniq yo‘nalishlar berilib, qiziqishlari va xohishlari hisobga olinsa, qizlar kelajagiga faqat oila bekasi, kelin, rafiqa, ona sifatida qaralishi sir emas. Shuning uchun ham ularning ta’lim olishlari o‘g‘il farzandlar kabi muhim sanalmaydi, oila budjetidan bunga pul ajratish imkon boricha o‘lchovli bo‘ladi yoki umuman ajratilmaydi.Axborot-kommunikatsiya texnologiyalarini rivojlantirish vaziri Sherzod Shermatovning so‘zlariga ko‘ra, o‘qimagan qizlar kelgusi hayotida diskriminatsiyaga ko‘proq uchraydi.“Qizlarni o‘qitmaslik jamiyatning rivojlanishiga katta ta’sir qiladi. Aholining yarmi o‘qimasa, jamiyatning rivojlanish potensialini ikki baravar kamayadi. Biz esa ana shu potensialdan yetarlicha foydalana olmagan bo‘lamiz.Suitsid, ajrimlar, umuman ayollarning hayotda diskriminatsiyaga duch kelishlari ularning iqtisodiy imkoniyatlari yo‘qligidan kelib chiqadi. Bunga esa o‘qimaslik tufayli duchor bo‘lishyapti.Qizlarni o‘qitishga o‘g‘il bolalarni o‘qitishdan ham jiddiy qarash kerak degan bo‘lardim”.“Qizlarimizni mustaqil va kuchli qilib tarbiyalashimiz kerak”OKMK boshqaruv raisi o‘rinbosari Abdulla Azizovning ham qizlar ta’limi borasidagi fikrlari bilan qiziqdik.“Qizlarni bolalikdan maishiy masalalarga o‘rgatib qo‘yamiz: ro‘zg‘or tutishni bilishing, ovqat qilishni o‘rganishing kerak deb. Ular shunga mashg‘ul bo‘lib, ilm olishga, kelajakda natija beradigan ishlarga e’tiborni kamaytirishadi. Katta bo‘lganda bu ishlarni albatta o‘rganib olishi mumkin – bu qiyin emas. Lekin bolalikda yo‘qotilgan vaqt, zehn, uquvni qaytarib bo‘lmaydi.Qizlarimizni mustaqil va kuchli qilib tarbiyalashimiz kerak. Shunda kelgusidagi muammolar oldida ikkilanib qolmaydi, o‘ziga ishonadi.Daniyada qaysi tashkilotga bormang, xodimlarning yarmi ayollardan iboratligini ko‘rasiz. Rahbarlar orasida ham shunday. Bizda buning teskarisini ko‘rish mumkin.Farzandlarni tarbiyalashda o‘g‘il yoki qiz bola ekanligiga ajratish kerak emas. Shuningdek, ularning qiziqishlari va bilim olishlariga pul sarflashda ham. Toki qizlarimiz hayotda hech kimga ma’naviy, moddiy jihatdan tobe bo‘lib qolishmasin. O‘z kuchi, bilimi va aqliga suyanishsin”, deydi u.Ilmli ayoldan jamiyat faqat foyda ko‘radiXulosa qilib aytganda, qizlarni oilaviy turmushga tayyorlashga katta e’tibor qaratishimiz juda yaxshi albatta, biroq shuning yoniga ularni o‘qitishga ham e’tiborni kuchaytirishimiz kerak. Xo‘sh, ayol o‘qimishli bo‘lishining nimasi yaxshi?Birinchidan, unda bilim bo‘ladi. Oiladagi vaziyatni to‘g‘ri baholash, dunyoga o‘z nigohlari bilan qarash uchun bilim kerak. U tarbiyalaydigan farzandlar, nevaralar uchun ilmli onaning o‘rni juda muhim.Ikkinchidan, ilmli ayolda o‘ziga ishonch paydo bo‘ladi. Tarixdan bilamizki, o‘ziga ishongan ne-ne ayollarimiz hatto erkaklarda bo‘lmagan jasoratlarni ko‘rsata olishgan. Ishonch faqat jasorat uchun sarflanmaydi, insonda ruhiy barqarorlikni ham keltirib chiqaradi.Uchinchidan, ayollar o‘rtasida suitsidlar kamayadi. Aytish kerakki, oliy ma’lumotli kishilarda o‘z joniga qasd qilish holati kamroq uchrar ekan.Yana bir tomondan o‘qimishli ayol iqtisodiy qaramlikka uchramaydi. Statistikaga ko‘ra, oiladagi ajrimlarning katta qismiga moddiy yetishmovchilik sabab bo‘lmoqda. Demak, bu bilan jamiyatda o‘qigan ayollarning ko‘payishi ajrimlar kamayishiga ham turtki bo‘ladi.Gulmira Toshniyozova,
jurnalist"
https://kun.uz/uz/news/2022/07/15/qashqadaryoda-qamchilangan-ayolni-eri-emas-u-bilan-ishqiy-munosabatda-bolib-kelayotgan-yigitning-yaqinlari-dopposlagani-malum-boldi,2022-12-01 20:30:25.602185,"Qashqadaryo viloyatining Yakkabog‘ tumanida 38 yoshli ayol bir nechta erkak tomonidan kaltaklanib, sochi kesib tashlangani xabar berilgandi. «Zamon» informatsion dasturida ma’lum qilinishicha, ayolni eri emas, u bilan birga 4 yildan buyon yashab kelayotgan yigitning otasi va aka-ukalari qamchilagan.Ma’lum bo‘lishicha, 38 yoshli boshi ochiq ayol o‘zidan 10 yosh kichik yigit bilan ishqiy munosabatda bo‘lib kelgan. Bu holat o‘g‘lini uylantirmoqchi bo‘lgan ota-ona va yigitning boshqa yaqinlariga ma’qul kelmagan. Ayolga qilingan nasihat e’tiborsiz qoldirilgan.Ayol qamchilangan kuni yigitning qistovi bilan uning unashtirilgan qiziga qo‘ng‘iroq qilgan. Suhbat davomida u o‘zini yigitning xotini deb tanishtirgan. Bundan xabar topgan yigitning otasi va aka-ukalari ayolni jazolashga ahd qilishgan.Shundan so‘ng ayol yigitning yaqinlari tomonidan u yashayotgan xonadonga olib borilgan va o‘sha yerda «samosud» qilingan. Ayolni yigitning otasi qamchilagan.Yigitning otasi va yana uch nafar aka-ukasi ayolning qo‘l-oyoqlarini bog‘lab, sochlarini olib tashlashgan. So‘ng uni tonggacha do‘pposlab, qamchilashgan. Mazasi qochib qolgan ayol ertalab kasalxonaga olib borilgan.Shifokorlarning tashxisiga ko‘ra, ayolning tanasidagi yumshoq to‘qimalariga jarohat yetkazilgan. Unda yopiq bosh miya shikasti, bosh miya chayqalishi, boshning ikkala chakka tepa sohalari yumshoq to‘qimalari lat yeyishi va shilingani kuzatilgan.Mazkur hodisa yuzasidan Yakkabog‘ tumani IIB huzuridagi tergov bo‘linmasi tomonidan Jinoyat kodeksining 138-moddasi 2-qismi «a» (jismoniy azob berib, zo‘rlik ishlatib, g‘ayriqonuniy ravishda ozodlikdan mahrum qilish) bandi bilan jinoyat ishi qo‘zg‘atilgan.Jinoyat ishi bo‘yicha ayolni qamchilagan to‘rt nafar erkak gumon qilinuvchi tariqasida jalb qilinib, Jinoyat protsessual kodeksining 221-moddasi tartibida ushlangan. Hozirda jinoyat ishi bo‘yicha tergov harakatlari olib borilmoqda."
https://kun.uz/uz/news/2022/07/15/oqqon-umid-tola-kozlarga-tashlangan-parda-umrining-har-lahzasi-qorquv-va-iztirobdagi-ota-onalar-dardi,2022-12-01 20:30:27.116555,"Onasiz o‘sayotgan yigitning dardi23 yoshli Isroil bolalik chog‘larida avtofalokat tufayli onasidan judo bo‘lgan. Yillar davomida kemtik ko‘ngil bilan yashayotgan yigitga taqdirning navbatdagi zarbalari ham bor ekan. Bundan bir necha yil avval unda oqqon kasalligi aniqlangan. “O‘g‘limning kasalidan 2012 yilda xabar topganmiz. O‘shandan beri davolatishga harakat qilaman, lekin qo‘lim kaltalik qiladi. Qishloqda yashaymiz, muolajalar uchun imkonimiz yetmayapti. O‘g‘lim o‘z tengqurlaridan orqada qolib ketyapti. Ba’zida shundan juda xafa bo‘ladi”, - deydi bemorning otasi.Uch farzandni ham ona, ham ota bo‘lib tarbiyalayotgan Shukur aka dalada oddiy suvchi bo‘lib ishlaydi.Isroil og‘ir turmush sharoiti, onasizlik, kasallik sabab maktabning o‘rta ma’lumotiga ham ega emas. Shuning uchun bolalikdagi orzusi – haydovchilik guvohnomasi olish uchun o‘qiy olmaganidan o‘kinadi.Isroil Tog‘aboyevga oid ma’lumotlar:Uzcard: 8600 0609 6397 4523 bemor Isroil Tog‘aboyev nomidaManzil: Toshkent viloyati, Piskent tumani, “G‘ayrat” MFY, Do‘stlik-7.Farzandning dard chekayotganini ko‘rish – azob Qoraqalpog‘istondan kelgan qizaloqning beg‘ubor qiyofasida dard sezilmaydi. Ammo uning ota-onasi har lahzada hadik bilan yashashadi. Chunki bir yarim yashar Madinani ham mash’um xastalik chirmab olgan. Bemorning otasi maktabda o‘qituvchi, topayotgan maoshi bilan poytaxtda ijarada yashashga imkoniyati yo‘q.“Sharoitimiz yo‘qligi uchun poytaxt atrofidan arzonroq ijara topib, shifoxonaga qatnab davolanyapmiz. Bu dunyoda ota-ona uchun kasal bolasining qiynalayotganini ko‘rishdan ortiq azob bo‘lmasa kerak”, deydi bemorning onasi Komila Berdiboyeva.Madina Xudenovaga oid ma’lumotlar: Uzcard: 8600 0423 8447 8185 otasi Bahrom Safarov nomidaYunionray: 6262 5700 8939 0811 onasi Komila Berdiboyeva nomidaManzil: Qoraqalpog‘iston, Amudaryo tumani, Guldasta ko‘chasi, 2 uy.Tanamda jonim qolmadi...“Bizni tekshiruvlar uchun Toshkentga yuborishdi. Tahlillar natijasida bolamda oqqon borligini eshitganimda tanamda jon qolmadi. Uni davolatishga sharoitim yetmaydi deb qo‘rqdim. Chunki turmush o‘rtog‘im oddiy qorovul bo‘lib ishlaydi.To‘rt nafar farzandim bor. Uchovi qishloqda momosi bilan qolishgan, biz ancha vaqtdan beri shu yerda ijarada yashab davolanamiz. Qaynonamning nafaqa puligacha bizga yuborishadi. Farzandimdan ayrilishni xohlamayman”,- deya yig‘laydi termizlik Dilorom G‘ulomova.Hamid Ro‘zimuhamatovga oid ma’lumotlar: Humo: 9860 0803 9944 7053 onasi Dilorom G‘ulomova nomidaManzil: Surxondaryo viloyati, Termiz shahri, Jomiy mahallasi, 35 uy.Yolg‘iz bolam uchun musofirda sarsonmanNurmuhammad 4 yildan beri dard bilan kurashadi. Yolg‘iz onaning yolg‘iz o‘g‘liga so‘nggi chora ilik ko‘chirish operatsiyasi tavsiya qilingan. Hozirda ona-bola xorijda operatsiya uchun tahlillar topshirishyapti. Lekin operatsiya uchun to‘lashga mablag‘lari yo‘qligi tufayli 3 oydan buyon o‘sha yerda chora axtarishadi.Bemorning onasi yaxshi insonlardan umidvor ekanligini aytadi: “Bolam tuzalib, yorug‘ yuz bilan O‘zbekistonga qaytishga umid qilyapman. Nurmuhammad yolg‘iz farzandim, boshqa bolam yo‘q. Shu go‘dagim uchun shu musofir yurtlarda sabr bilan yuribman”.Nurmuhammad Allanazarovga oid ma’lumotlar:Uzcard: 8600 0609 3799 2809 onasi Maftuna Sultonova nomidaViza: 4187 8000 0070 8172 onasi Maftuna Sultonova nomidaManzil: Namangan viloyati, Norin tumani, Yangi hayot ko‘chasi, 22 uy.Har lahzamiz qo‘rquvda o‘tyapti“Bolamning ahvoli nihoyatda og‘ir edi. Shifokorlar juda kech olib kelganimizni aytishdi. Shifoxona eshigida sarg‘ayish, bolangiz tirik chiqmasligi ehtimolini his qilish dahshatli. Shukurki, bolamni qaytarib berdi.Bizning har bir soniyamiz qo‘rquvda o‘tadi. 5 o‘g‘lim borligini aytib tasalli berishadi ba’zida. Farzand ko‘p bo‘lsa, uni davolatmaslik kerak degani emas-ku? ”, - deydi Xurshidning onasi. Oilada 5 o‘g‘il farzandlar voyaga yetyapti, Xurshid ularning kenjasi. Navoiyning olis hududida istiqomat qiladigan oila bugun uning tuzalishi uchun barcha imkoniyatlarini ishga solishmoqda.Xurshid Bo‘riboyevga oid ma’lumotlar:Uzcard: 8600 0609 5083 2288 onasi Amonova O‘rozgul nomidaManzil: Navoiy viloyati, Xatirchi tumani, Langar qo‘rg‘oni, Navro‘z ko‘chasi, 46 uy.Bu sinovlar faqat ularniki emas. Biz zamondoshlari ham bemor bolalari bilan shifoxonalarda, xorijda sarson ota-onalar bilan teng sinovdamiz. Imkoniyatimiz doirasida ular uchun moddiy yoki ma’naviy ko‘makni zimmamizdan soqit qilsak, shu insonlarning og‘irini yengillatgan bo‘lamiz.Gulmira Toshniyozova tayyorladi.Tasvirchi: Abdusalim Abduvohidov."
https://kun.uz/uz/news/2022/07/14/prezident-etirofi-universitet-va-it-vodiy-ozbekistonda-it-kelajagi-qanday-boladi,2022-12-01 20:30:28.627411,"Ta’lim bu — katta mas’uliyat. Agar fidokorona ishlanmasa, natijaga qaratilgan to‘g‘ri strategiya bilan ishlanmasa, oldinga qo‘yilgan marralarga yetishish qiyin. Prezidentimiz oldida aytgan taklifimning paydo bo‘lishiga Belarus YaMMning deyarli 10 foizi IT soha vakillari zimmasiga to‘g‘ri kelayotgani sabab bo‘lgan. Bizda 36 million aholi bor, uning ustiga 60 foizi yoshlarni tashkil qiladi, kuchli matematika maktablarimiz bor, biz ham bu ko‘rsatkichlarga erishishimiz mumkinligiga ishonaman.Hozirgi kunda IT sohasidagi birlamchi bilimlarni egallabgina IT yo‘nalishida ish topish oson emas. Bozor o‘zgaryapti. Kundan kunga talablar oshmoqda. Biz oldimizga jahon talablariga mos keladigan, katta kompaniyalarning yuqori lavozimlarida ishlay oladigan mutaxassislarni yetishtirib chiqarishni maqsad qilib qo‘yganmiz. Startap sifatida boshlangan PDP Academy loyihasi bugungi kunga kelib korporativ boshqaruvga o‘tmoqda, o‘ziga xos IT ekosistemasi shakllantirilmoqda, 2030 yilga qadar strategiya ishlab chiqildi va hozirgi olib borayotgan faoliyatimiz kelajakda amalga oshirmoqchi bo‘lgan katta rejalarimiz debochasi deb qaralsa ham to‘g‘ri bo‘ladi. PDP University tashkil qilishimizga sabablardan biri shuki, katta loyihalarni boshqaradigan, yetarli darajadagi bilimga ega mutaxassislarni bir yillik kurslarda yetishtirib bo‘lmaydi. Bizdan chiqqan yoshlar 300- 500 dollar oylik olib yurishni emas, 2000-3000 dollar oylik oladigan kuchli kadrlarga aylanishini uddalashimiz kerak. Dunyodagi katta IT kompaniyalarda ishlaydigan do‘stlarimiz bor. Amazon, Intel kabi kompaniyalar O‘zbekistonga kirib kelishi mumkinmi deb so‘raganimizda albatta mumkin, faqat hozirgi kunda yetarli kadrlar yetishmasligi bunga asosiy to‘siq bo‘lib turibdi, deyishmoqda. Biz shu mas’uliyatli ishni zimmamizga olishimizda Prezidentimiz Shavkat Miromonovichning shaxsan qo‘llab-quvvatlashlari katta turtki bo‘ldi. Vazirlar Mahkamasi tomonidan chiqarilayotgan imtiyozli qarorlar nafaqat bizga, balki shu yo‘nalishdagi barcha kompaniyalarga yengillik bermoqda.Talabalar PDP University'ning birinchi kursida ingliz tilini mukammallashtirish, IT yo‘nalishidagi fundamental bilimlar, kelajakda erishmoqchi bo‘lgan tor mutaxassislikni aniqlash kabi bilimlarga ega bo‘lishsa, ikkinchi kursga kelib Software engineering and programming, (Dasturiy injyenerlik va dasturlash) Artificial intelligence applications (Sun’iy ong dasturlari) , Data science (Ma’lumotlar bazasi fanlari), Business analysis and change management (Biznesni tahlil qilish va o‘zgarishlarni boshqarish) kabi bilimlarni olishadi.To‘liq suhbatni Youtube kanalimizda ko‘ring.Murojaat uchun:Telegram: @PDPSupportBot
Telefon: 78-777-47-47
Sayt: university.pdp.uz"
https://kun.uz/uz/news/2022/07/14/fargonada-yth-oqibatida-ikki-kishi-vafot-etdi,2022-12-01 20:30:30.109010,"Farg‘ona viloyati Farg‘ona tumanida ikki kishi o‘limi bilan yakunlangan YTH yuz berdi. Bu haqda YHXB matbuot xizmati xabar berdi.Voqea 13 iyul kuni soat 18:15 larda, tuman hududidan o‘tgan 4R-146 Farg‘ona—Chimyon avtomobil yo‘lining 5-kilometrida yuz bergan. Haydovchi A.M. (2000 yilda tug‘ilgan) Damas’ni boshqarib borayotib, quvib o‘tish qoidasini buzib, qarama-qarshi yo‘nalishga o‘tib ketgan.So‘ng boshqaruvni yo‘qotib ag‘darilib ketishi natijasida qarama-qarshi yo‘nalishda harakatlanib kelayotgan M.A (1964 yilda tug‘ilgan) boshqaruvidagi Lacetti bilan to‘qnashgan.Oqibatda Damas’da bo‘lgan ikki nafar yo‘lovchi voqea joyida vafot etgan. Shuningdek, yana ikki nafar yo‘lovchi tan jarohati olib shifoxonaga yotqizilgan."
https://kun.uz/uz/news/2022/07/14/navoiylik-telejurnalist-yth-qurboni-boldi,2022-12-01 20:30:31.555095,"2005 yildan beri Navoiy viloyati teleradiokompaniyasida ishlab kelayotgan jurnalist Ruxsora Karimova YTH qurboni bo‘ldi. U shu yil 12 aprel kuni 37 yoshni qarshilagandi. Baxtsiz hodisa u ish yuzasidan Toshkent shahriga kelayotganda sodir bo‘lgan, biroq ayni paytda YHTga oid boshqa tafsilotlar ma’lum emas.Marhumaning hamkasblari uning viloyat teleradiokompaniyasidagi iqtidorli, o‘z uslubi va ovoziga ega muharrirlaridan biri bo‘lganini aytishmoqda.«Ruxsora Karimova Navoiy viloyati teleradiokompaniyasi ijodkorlari orasida o‘z ovozi, yo‘nalishiga ega qalamkashlardan edi...», deb yozgan Dilafro‘z Qo‘shoqova.«Navoiyda shu qish qor yog‘madi hisobi. Faqatgina Langar tog‘lari oppoq qor edi. «Adabiy muhit» ko‘rsatuvini s’yomka qilish kerak bo‘lib qoldi. Ruxsora oppoq qorda olamiz, Langarga boramiz deb turib oldi. Va uning gapi bilan erinmasdan Langarga bordik qor uchun. Ruxsora ana shunday — har bir ko‘rsatuvini ishtiyoq bilan, erinchoqlik qilmasdan tayyorlardi», deya xotirlagan Ruslan Saburov.Ma’lum bo‘lishicha, 2019 yili O‘zbekiston jurnalistika va ommaviy kommunikatsiyalar universitetiga (sirtqi ta’lim, bakalavr bosqichi) o‘qishga kirgan Ruxsora Karimova joriy yilda 3-kursda tahsilni tamomlagan.Asli Samarqand viloyatining Paxtachi tumanidan bo‘lgan jurnalist Navoiyga kelin bo‘lgan, marhumadan uch nafar farzand qolgan.Eslatib o‘tamiz, o‘tgan yili Nukusda bo‘lib o‘tgan II Xalqaro baxshi festival-tanlovining yoritish uchun borgan “Xalq so‘zi” gazetasi muxbiri Said Mahsumov Xorazm viloyati hududida avtohalokatga uchragandi. 36 yoshli jurnalist bilan birga u ketayotgan mashinaning haydovchisi va yana ikki yo‘lovchisi YTH qurboni bo‘lgandi."
https://kun.uz/uz/news/2022/07/13/qashqadaryoda-kombayn-bilan-toqnashgan-matiz-yolovchisi-vafot-etdi,2022-12-01 20:30:33.066702,"Qashqadaryo viloyati IIB axborot xizmatining xabar berishicha, 2022 yil 11 iyul kuni soat 17:10larda xalqaro ahamiyatdagi A-380 G‘uzor-Buxoro-Nukus-Beynov avtomobil yo‘lining Koson tumani hududidan o‘tuvchi 76-kilometrida odam o‘limi bilan bog‘liq yo‘l-transport hodisasi sodir bo‘lgan.Koson tumani “Pudina” QFY hududida, haydovchi I.B. Matiz mashinasi bilan harakatlanib kelayotgan vaqtda Case kombayni bilan to‘qnashib ketgan.Oqibatda Matiz mashinasi haydovchisi hamda unda yo‘lovchi sifatida kelayotgan fuqaro og‘ir tan jarohatlari olib tuman shifoxonasiga yotqizilgan. Shifokorlar tomonidan ko‘rsatilgan muolajalarga qaramasdan yo‘lovchi shifoxonada vafot etgan.Qayd etilishicha, hozirda mazkur holat yuzasidan Koson tuman IIB huzuridagi tergov bo‘limi tomonidan tergovga qadar surishtiruv harakatlari olib borilmoqda.Avvalroq, Cobalt mashinasi o‘zidan oldinda harakatlanib ketayotgan ISUZU yuk mashinasining orqa qismiga borib urilgan, oqibatda ikki kishi halok bo‘lib, uch kishi tan jarohati olgandi."
https://kun.uz/uz/news/2022/07/13/navoiyda-nomalum-maxluq-qoylarni-bogizlab-ketdi,2022-12-01 20:30:34.570870,"Xatirchi tumanining Yangirabod mahallasida paydo bo‘lgan noma’lum yirtqich hayvon aholining mol-qo‘yiga hujum qilyapti. So‘nggi uch kun ichida maxluq tomonidan bir buzoq va 23 bosh qo‘y bo‘g‘izlab ketilgan. Navoiy viloyati Ekologiya boshqarmasi ushbu hayvon chiyabo‘ri ekanligini bildirdi. Hudud aholisi esa chiyabo‘ri birdaniga bunchalik ko‘p qo‘yga zarar yetkaza olmasligini aytmoqda.Yangirabod mahallasi Xatirchi tumanining markazi hisoblanadi. Shunday bo‘lishiga qaramay, hududda paydo bo‘lgan noma’lum hayvon aholini xavotirga solib qo‘ydi. Sababi, yirtqich maxluq fuqarolarning chorvasiga ikki bor hujum qildi. Odamlar uning nima ekanligini bilisholmayapti. Kimlardir bo‘ri desa, kimlardir bu itning ishi bo‘lishi mumkinligini aytmoqda. Ammo hozirgacha biror kimsa uni o‘z ko‘zi bilan ko‘rmagan.Bu hududda bo‘ri bo‘lishi haqiqatdan ancha yiroq. Oddiy daydi itlar ham birdaniga ko‘p qo‘yga zarar yetkazishi ishonarsiz holat.Noma’lum yirtqichning ilk hujumi 8 iyul kuni kuzatilgan. Qishloqda yashovchi fuqaro Boliqul Jalilov o‘ziga tegishli yer uchastkasida mollarini qoldirgan. Erta tongda ulardan xabar olgani borgan xonadon egalari buzoqlardan biri bo‘ynidan bo‘g‘izlab ketilganligini ko‘rgan.“Bir yoshga yetay degan buzog‘imizni nimadir talab, bo‘g‘izlab ketibdi. Katta mollarimiz ipini uzib qochgan, lekin bu buzoqcha ipini uzolmagan. Atrofida uchga yaqin it aylanib yurgan ekan. Katta-katta daydi itlar ham ko‘p. Endi buni itlar qildimi yoki boshqa hayvon qildimi, bilmaymiz. Mol boqishning o‘zi bo‘lmasa, boshqa mollarimizga ham zarar yetkazishidan xavotirdamiz”, — deydi xonadon bekasi Malohat Jalilova.Oradan ikki kun o‘tib, 9 iyuldan 10 iyulga o‘tar kechasi noma’lum hayvon yana qishloq oralagan. Bu safar u qo‘raga qamalgan 72 bosh qo‘ydan 23 boshini bo‘g‘izlab, 10 boshdan ortig‘ini esa yarador qilib ketgan.Qo‘ra aholi xonadonlariga juda yaqin bo‘lib, o‘rtadan yo‘l o‘tgan xolos. 4-5 nafar fuqaro o‘z qo‘ylarini qo‘shgan holda navbati bilan boqadi va kechqurun shu qo‘raga qamaydi. Maxluq bu yerga qanday kirgani noma’lum. Chunki qo‘ra devor bilan o‘ralgan.Nobud bo‘lgan qo‘ylarning egalaridan biri Qahramon Hamroyev holat bo‘yicha shunday deydi:“Ertalab soat 5:30larda kelsak, qo‘ylarimiz qo‘rada bo‘g‘izlangan holda to‘da-to‘da bo‘lib yotibdi. Bir-ikkitasi qo‘radan chiqib qochgan, ko‘pi yaralangan. IIB xodimlarini chaqirdik, veterinar kelib yaralanganlarini davolab ketdi. Chorva qilishga ham qo‘rqib qoldik, kimga murojaat qilishni bilmaymiz. 24 bosh qo‘yimizni nobud qilib ketdi. Ertalab vaqtli kelib, shu yerdan olib chiqib ketardik. Zovur yoqalariga boqib, kun ko‘rib yurgan edik-da. Bir-ikki qo‘shnilarimiz ham qo‘y qo‘shib qo‘ygandi. Tushunishsa so‘ramas, ammo topib ber deyishsa, bir iloj qilamiz endi. Birovlar it deydi, ayrimlar shog‘ol deydi, nimaligini bilmaymiz, ko‘rmaganmiz o‘z ko‘zimiz bilan”.Qishloq keksalaridan biri Ziyodullo O‘rolovning ta’kidlashicha, hududda yaqin yillarda bunaqa holat kuzatilmagan.“Sel talafotlarini ko‘rganmiz, zilzila ko‘rganmiz, biroq bunaqa noxush voqeaga shu paytgacha duch kelmagandim. To‘g‘ri, bir-ikki bosh mayda shoxli mollarni yarador qilish holatlari kuzatilgan, lekin birdaniga 30-40 bosh qo‘yga ziyon yetkazish bo‘lmagandi. Bu it emas, shog‘ollar ham bunchalik ko‘p qo‘yga zarar yetkazolmaydi, boshqa biror hayvon bo‘lishi mumkin. Yirik yoki mayda shoxli moli qancha ko‘p bo‘lsa, odamlar shuncha to‘q bo‘ladi. Agar bu holatning oldi olinmasa, bu kabi vaziyat davom etaversa, oddiy xalqqa jabr bo‘ladi. Qolaversa, bugun molga tashlangan hayvon ertaga odamga ham tashlanishi mumkin”, — deydi Ziyodullo O‘rolov.Navoiy viloyati Ekologiya boshqarmasi esa o‘z rasmiy xabarida odamlarning chorvasiga hujum qilgan hayvon chiyabo‘ri ekanligini, hozirda uni tutish uchun barcha ta’sir choralari ko‘rilganligini bildirgan.Mutasaddilar mazkur masalaga jiddiyroq e’tibor qaratishlari zarur. Chunki hudud aholisi maxluq yana qaytishidan, odamlarga ham, ayniqsa bolalarga tashlanib qolishidan xavotirda.Ruslan Saburov,
Kun.uz muxbiriMontaj ustasi – Jahongir Aliboyev.Asaka tumanida noma’lum maxluq yuzdan ortiq qo‘yni bo‘g‘izlab ketdi. Odamlarga ham hujum qilganTutqich bermayotgan yirtqichlar. Xonqizda noma’lum maxluqlar chorvalarni bo‘g‘izlab ketmoqda"
https://kun.uz/uz/news/2022/07/13/insonlar-uchun-halokatli-jazirama-jon-saqlash-uchun-nimalarni-bilish-kerak,2022-12-01 20:30:36.038272,"Bunday kunlarda ko‘pchilik boshidan suv quya boshlaydi, «issiqdan o‘layozdim», deya konditsionerli xonalarni tark etishmaydi, litrlab suv ichishadi. Savol tug‘iladi: chindan ham inson tashqi havoning isishi natijasida o‘lib qolishi mumkinmi?Olimlar inson organizmining chidamliligi chegaralarini aniqlashga mudom intilib kelgan va doim yangi ixtirolar qilishadi. Oldinga o‘tgan holda ta’kidlashimiz kerak: inson ochiq quyosh ostida bir necha daqiqada o‘zini yomon his qila boshlashi mumkin. Biroq inson organizmi yanada kattaroq ziyonga duchor bo‘lishi mumkin bo‘lgan boshqa xavfli sharoitlar ham bor.Quyosh tig‘i nimasi bilan xavfli?Inson salomatligiga eng katta ziyon – u ochiq osmon ostida, quyosh tig‘ida qolib ketganda yetkazilishi o‘z-o‘zidan tushunarli narsa. Yozda havo harorati 40 darajadan ham o‘tadi, cho‘l va dashtlardagi ochiq dalalarda bu ko‘rsatkich yana 10-20 punktga ziyodroq ham bo‘lishi mumkin. Quyosh ostida insonning boshi ayniqsa zarbaga birinchi bo‘lib duchor bo‘ladi — issiq harorat inson boshining po‘stlog‘ini qizdiradi, bu esa tomirlar kengayishiga olib keladi. Buning oqibatida boshga katta hajmda qon oqa boshlaydi, bu esa miyadagi qiltomirlar yorilishiga olib kelishi mumkin. Bu butun markaziy nerv tizimiga ziyon yetkazishi mumkin.Quyosh va issiq urishiJaziramada inson issiq urishi yoki quyosh urishidan jabr ko‘rishi mumkin. Bu alohida-alohida farqli holatlardir.Keling, avval quyosh urishining og‘irlik darajasiga ko‘ra eng keng tarqalgan alomatlari bilan tanishtirib o‘tamiz:Tez tibbiy yordam ko‘rsatilmasa, quyosh urishining og‘ir holatlari 20–30 foiz holatda o‘lim bilan yakunlanishi mumkin. Tezkor tibbiy yordamda bemor inson soya va salqin joyga olib o‘tiladi va peshonasiga sovuq kompress bosiladi. Tez yordamga qo‘ng‘iroq qilinadi.Issiq urishi esa inson tanasi haroratining 36,6 darajadan ko‘tarilib ketish holatiga aylanadi. Quyosh urishi issiq urishining alohida bir holati. Quyosh urishidan ko‘ra issiq urishiga osongina va ko‘proq duchor bo‘lish mumkin — buning uchun issiq va dim xonada ishlash, qalin kiyimda yurish yetarli.Issiq urishi insonni quyosh urishiga nisbatan tezroq mahv etadi. Uning alomatlari:Issiq urgan inson tekis sirtga yotqizilishi kerak, agar u qusa boshlagan bo‘lsa, massa uning tomog‘iga tiqilib qolmasligiga e’tibor berish lozim. Sovuq kompresslardan tashqari issiq urgan insonning ustidan 20 darajagacha bo‘lgan sovuq suv quyib turiladi. Albatta, darhol tez yordamga qo‘ng‘iroq qilish kerak, chunki to‘laqonli tibbiy yordamni faqat mutaxassislar ko‘rsata olishadi.Inson o‘zini quyosh va issiq urishidan qanday asrashi mumkin? Organizm qizib ketishiga yo‘l qo‘ymaslik uchun jaziramada ochiq rangdagi kiyimlar kiyib, ko‘proq suv ichish kerak. Bosh kiyim bilan boshni ham quyosh tig‘idan asrash kerak. Ishlash chog‘ida ko‘proq nafas rostlab turish kerak, ayniqsa quyosh kuydiradigan paytlarda siyesta tizimi — pana va salqin joyda o‘tirib, dam olishni yo‘lga qo‘yish lozim. Jaziramada ko‘p ovqat yeyish yaramaydi, ayniqsa alkogolli ichimliklarni mutlaqo ichmaslik kerak.Inson salomatligi uchun eng xavfli havoBiroq inson hattoki soyada ham qattiq issiqdan jabr ko‘rishi mumkin. «Ho‘l termometr» deb ataladigan sharoit pishib yetilsa ayniqsa yomon bo‘ladi. Bunda havo harorati o‘rtacha 31,1 daraja issiq, nisbiy namlik ham 95 foizdan yuqori bo‘ladi. Bunday sharoitlarda inson organizmi tana haroratini ter ajratib tartibga solish imkoniyatini yo‘qotadi, natijada barcha salbiy oqibatlari bilan issiq urishi namoyon bo‘ladi. Mutaxassislar bunday sharoitlarda mutlaqo chidamli va soppa-sog‘ insonlar ham o‘lib qolishi mumkin, deb hisoblashadi.«Ho‘l termometr» sharoitida inson yengil kiyim va yonida ko‘p miqdorda suv bo‘lsa ham xavfdan qutula olmaydi. U qancha terlamasin, tanasining harorati baribir osha boshlaydi — qutulib qolishning yagona yo‘li namlik miqdori kamroq bo‘lgan salqin joyni topish.Havodagi namlik darajasi ko‘tarilishi O‘zbekistonda nihoyatda kam kuzatiladi. Namlikning o‘ta yuqorilashi sharoitida jon saqlash qiyin bo‘lgan mintaqalar qatoriga Janubiy Osiyo, Yaqin Sharqning dengiz sohillari va Shimoliy Amerikaning janubiy-g‘arbiy qismi kiradi."
https://kun.uz/uz/news/2022/07/13/jizzaxda-ota-ona-9-yoshli-farzandiga-toshkent-termiz-yolida-mashina-boshqaruvini-topshirdi,2022-12-01 20:30:37.508017,"Jizzax viloyati IIB YHXB axborot xizmatining xabar berishicha, 2022 yil 8 iyul kuni M-39 Almati-Toshkent-Termiz xalqaro avtomobil yo‘lining G‘allaorol tumanidan o‘tgan 1035-kilometrida Cobalt mashinasi to‘xtatilgan.Tekshiruv jarayonida mashinani G‘allaorol tumani Lalmikor qo‘rg‘onida yashovchi 2013 yilda tug‘ilgan, 3-sinf o‘quvchisi boshqarib ketayotgani aniqlangan.Dastlabki surishtiruvda, mashina boshqaruvini 9 yoshli maktab o‘quvchisiga uning ota-onasi topshirgani ma’lum bo‘lgan.Qayd etilishicha, Cobalt tegishli tartibda jarima maydonchasiga joylashtirilgan. Yosh bolaga mashina boshqaruvini topshirgan ota-onaga MJtKning tegishli moddalari bilan ma’muriy bayonnoma rasmiylashtirilgan.Mentalitet qurbonlari: rulni yosh bolaga beradigan ota-onalarga jazo jiddiy bo‘lishi kerak"
https://kun.uz/uz/news/2022/07/13/samarqandda-yuk-mashinasi-haydovchisi-buzilib-qolgan-damasni-itarib-ketayotgan-shaxsni-urib-qochib-ketdi,2022-12-01 20:30:38.947233,"Samarqand viloyati IIB axborot xizmatining Kun.uz’ga xabar berishicha, 2022 yil 3 iyul kuni Almati-Toshkent-Termiz xalqaro avtomobil yo‘lining Jomboy tumani hududidan o‘tuvchi 1072-kilometrida odam o‘limi bilan bog‘liq yo‘l-transport hodisasi sodir bo‘lgan.Damas haydovchisi yonilg‘isi tugab qolgan mashinani yo‘lning chetida itarib ketayotganda somon ortib ketayotgan yuk mashinasi uni ortidan urib yuborib, hodisa yuz bergan joydan qochib ketgan.Oqibatda, Damas haydovchisi og‘ir tan jarohatlari olib voqea joyida halok bo‘lgan. IIB YHXB xodimlari tomonidan olib borilgan surishtiruv davomida yuk mashinasi haydovchisi topilgan.Qayd etilishicha, holat yuzasidan Jinoyat kodeksining 266-moddasi 2-qismi (transport vositalari harakati yoki ulardan foydalanish xavfsizligi qoidalarini buzish) bilan jinoyat ishi qo‘zg‘atilgan. Hozirda tergov ishlari olib borilmoqda.Avvalroq, Samarqandda katta tezlikda mashina boshqargan 17 yoshli o‘smir singlisi va uning dugonasi hayotiga zomin bo‘lgandi."
https://kun.uz/uz/news/2022/07/13/olishni-istamayman-onajon-yuragi-xasta-bola-orzusi,2022-12-01 20:30:40.402809,"Qurbonbek yashashni, o‘qishni davom ettirishni, tengdoshlari safida yugurib-yelishni istaydi: “Kun sayin charchab, holdan toyib boryapman, burnimdan qon kelyapti. O‘lishni istamayman. Do‘stlarim, opa-ukalarim bilan yugurib yurgim keladi”, – deydi u.Onasi Oyshirin Azimovaning aytishicha, farzandi bilimga chanqoq, tirishqoqligi bilan boshqalardan ajralib turadi. Litseyga ham katta umidlar bilan kirgan o‘g‘lining oradan 3 oy o‘tib koma holatiga tushib qolganidan xabar topgan ota-ona uchun bu kutilmagan zarba edi.Bola birinchi operatsiyani boshdan o‘tkazgan, buning uchun oila bor-budini: uyidagi mollari, avtomobilini sotib sarflashgan. Ammo navbatdagi operatsiya uchun ularda mablag‘ yo‘q.“Ona bo‘lib farzand dunyoga keltirdim-u, lekin joniga ora kira olmayapman. Bolamni saqlab qolish uchun mablag‘ topa olmadik.Chekka qishloqda yashaymiz, uyimdan hatto tuman markazini topib borolmasdim. Lekin onalik mas’uliyati, o‘g‘limni saqlab qolish umidi meni shu yergacha yetaklab keldi. Bolam tuzalib ketishini juda xohlayman”, – deya yig‘laydi bemorning onasi.Bir farzand o‘stirib, voyaga yetkazish, jamiyatga qo‘shish mashaqqatini hamma biladi. O‘z kelajagi uchun kurashayotgan, xalqiga manfaatli farzand bo‘lishni istayotgan o‘g‘lonning hayotini saqlab qolishga ko‘mak bo‘laylik.Qurbonbek Murodinovga oid ma’lumotlar:Uzcard: 8600 0423 5420 8687 onasi Oyshirin Azimova nomidaHumo: 9860 0803 5874 0761 onasi Oyshirin Azimova nomidaManzil: Jizzax viloyati, Forish tumani, Uchma qishlog‘i.Gulmira Toshniyozova tayyorladi.Tasvirchi – Abdusalim Abduvohidov."
https://kun.uz/uz/news/2022/07/12/samarqandda-bmw-agdarilib-ketdi-yolovchi-vafot-etdi,2022-12-01 20:30:41.868556,"Samarqand viloyati IIB YHXB axborot xizmatining Kun.uz’ga ma’lum qilishicha, 2022 yil 28 iyun kuni 4R-48 avtomobil yo‘lining Ishtixon tumani “Xonaqa” MFY hududidan o‘tuvchi 65-kilometrida odam o‘limi bilan bog‘liq yo‘l-transport hodisasi sodir bo‘lgan.Mitan-Ishtixon yo‘nalishida harakatlanib kelgan BMW mashinasi haydovchisi boshqaruvni yo‘qotgan va mashina ag‘darilib ketgan.Oqibatda ushbu mashinada yo‘lovchi sifatida ketayotgan fuqaro og‘ir tan jarohatlari olib, Ishtixon tumani tibbiyot birlashmasiga yotqizilgan. Ko‘rsatilgan muolajalarga qaramasdan u shifoxonada vafot etgan.Dastlabki surishtiruvlarda aniqlanishicha, BMW qoidalarni buzgan holda katta tezlikda harakatlangan.Qayd etilishicha, hodisa yuzasidan Jinoyat kodeksining 266-moddasi 2-qismi bilan jinoyat ishi qo‘zg‘atilgan.Avvalroq, Samarqandda sodir bo‘lgan YTHda ikki kishi halok bo‘ldi, uch kishi tan jarohati olgandi. "
https://kun.uz/uz/news/2022/07/12/manzil-jaziramada-borishga-arziydigan-qishloq-gova,2022-12-01 20:30:43.327018,"Tiniq va zilol suv oquvchi G‘ovasoy, musaffo havosi bilan G‘ova qishlog‘i uzoq yillardan buyon vodiy ahlining dam olish, hordiq chiqarish maskaniga aylanib ulgurgan.Qishloq kartoshka yetishtirishga ixtisoslashgan, bu yerda kartoshka ekmaydigan xonadonni topish amrimahol. Dehqonchilikning qiziq tomoni shundaki, ekinni yerga qadash, unga ishlov berish va hosilni yig‘ish ishlarida ot va eshaklar yordamidan foydalaniladi.Qishloqda kartoshka shunchalik ko‘p ekiladiki, mavsumda qishloq hududida kartoshkani ulgurji sotuvchi alohida bozor tashkil qilinadi. Dehqonlarning aytishicha, ba’zida bu bozordan kuniga 500 tonnagacha kartoshka boshqa hududlarga sotilar ekan.Ming marta eshitgandan bir marta ko‘rgan afzal deyishganidek, G‘ova qishlog‘ini ham o‘z ko‘zingiz bilan ko‘rishni tavsiya etamiz.Tohirjon Tursunov,
Boymirza Xalilov,
Kun.uz'ning “Manzil” loyihasi uchun maxsus."
https://kun.uz/uz/news/2022/07/12/samsung-kompaniyasi-barchani-qurbon-hayiti-bilan-tabriklaydi-va-yangi-aksiyani-elon-qiladi,2022-12-01 20:30:44.795424,"9 iyul sanasidan 9 avgustga qadar Samsung konditsionerini xarid qilsangiz, ushbu sovitish tizimini bepul o‘rnatib berish xizmati sovg‘a sifatida taqdim etiladi.Yoz mavsumi ayni avj pallasiga chiqqanda, aksariyat insonlar konditsioner xaridi haqida o‘ylay boshlaydilar. Va bu tabiiy hol: issiq havoni salqin joyda o‘tkazgan ma’qul, ayniqsa dam olish kunlarini uyda qulay sharoitda o‘tkazishni afzal ko‘rsangiz. Samsung yana bizning qulayligimiz haqida qayg‘urib, Qurbon hayiti bayrami sharafiga konditsionerni qulay shartlarda xarid qilishni taklif etadi.Iyul — Samsung’dan foydali / yoqimli xaridlar vaqtiToshkent shahri aholisi 9 iyuldan 9 avgustga qadar konditsioner xarid qilganda, uni bepul o‘rnatib berish xizmatidan foydalanish imkoniyatiga ega bo‘ladilar.Yoz mavsumining jazirama issig‘ini qulay sharoitda o‘tkazish, shu bilan birga  xarid qilganda mablag‘ tejab qolishning imkoni bor. 9 iyuldan boshlab Samsung konditsionerini xarid qilar ekansiz, ikki baravar foyda olishingiz mumkin: vaqtingiz va pulingizni tejash. Yoz fasli – iqlimni boshqaradigan uskunalarga talab ortadigan davr bo‘lganligi sababli, ularni o‘rnatish xizmatlari uchun xizmat haqi ham sezilarli darajada oshadi, buning ustiga yaxshi mutaxassisni topish ham qiyin. Samsung konditsionerini sotib olayotganda, split tizimni o‘rnatish uchun usta qidirish, uni kutish va pul sarflashingiz kerak emas. Taklifdan 9 avgustgacha foydalanishingiz mumkin. Mazkur aksiya faqatgina Toshkent shahrida amal qiladi.Sayt: samsung.uzFacebook: fb.com/SamsungUzbekistanInstagram: @samsunguzbekistanTelegram: t.me/SamsungUzbekistan Reklama huquqlari asosida"
https://kun.uz/uz/news/2022/07/11/yengilmas-byurokratiya-otmlarda-bitiruvchilardan-obxodnoy-toldirish-talab-qilinmoqda,2022-12-01 20:30:46.333240,"Kun.uz'ga oliy ta’lim muassasalarining bakalavriat va magistratura bitiruvchilari tomonidan kelib tushgan murojaatlarga ko‘ra, oliygohlar ma’muriyatlari bitiruvchilardan “agar diplom kerak bo‘lsa” aylanma varaqani to‘ldirishni talab qilmoqda.Bunda bitiruvchi xonadan xonaga yugurib, marketing-u yotoqxonadan qarzi yo‘qligini isbotlaydigan imzolarni yig‘ishi kerak.Vaholanki, 2021 yilda prezident farmoni bilan bitiruvchilardan aylanma varaqani talab qilish bekor qilingan, bu jarayonni elektronlashtirishga topshiriq berilgan.“Yo aylanma varaqa to‘ldir, yoki diplom yo‘q”Aylanma varaqa – bu talaba OTMni bitirganidan keyin marketing bo‘limi (kontrakt bo‘yicha qarzi yo‘qligi haqida), kutubxona (kitoblar bo‘yicha qarzi yo‘qligi haqida), o‘quv bo‘limi (akademik qarzdor emasligi haqida) va talabalar turar joyidan olinadigan imzolar yig‘indisi.Ya’ni OTM ma’muriyati bitiruvchining qo‘liga bir parcha qog‘ozni tutqazadi va u xonadan xonaga yugurib, har bir bo‘limdan qarzdor emasligini ko‘rsatuvchi imzo va muhrlarni yig‘ishi kerak.Kun.uz'ga murojaat qilgan bir nechta OTM bitiruvchilari bu ovoragarchilik va byurokratiyadan shikoyat qilmoqda.Masalan, Toshkent davlat o‘zbek tili va adabiyoti universitetining magistratura bitiruvchilariga “Universitet bilan hisob-kitob” varaqasi berilgan.“Ayniqsa, kutubxonadan qarzingiz bo‘lmasa ham, bo‘yningizga qarz ilib qo‘yishadi. Chunki yo‘qolgan kitoblarning o‘rnini kimdir to‘ldirishi kerak-ku. Bitiruvchi esa mute, diplom olishi kerak”, – deydi shaxsini oshkor qilmaslik sharti bilan bir bitiruvchi. U bitirayotgan OTM nomini aytsa, o‘ziga muammo bo‘lishi mumkinligi, chunki bunday varaqa hozircha sanoqli bitiruvchilarga berilganini aytmoqda.Telegram'dagi “Masofaviy ta’lim” kanali mualliflari ham xuddi shu holatga duch kelgan va mavzuga e’tibor qaratgan.“Agar siz oliy ta’lim muassasasini tamomlagan bo‘lsangiz, rasmdagi (aylanma varaqa)ni to‘ldirib kelishingiz kerak. Bittasiga borsangiz, avval boshqa uchtasi tasdiqlashi kerakligini aytadi. O‘sha uchtadan bittasiga borsangiz, hali ishga kelmagan bo‘ladi.Ilmiy kutubxonani topib borsangiz, avval fakultet kutubxonasi tasdiqlagan bo‘lishi kerakligini aytadi. Marketingni topib borsangiz, boshqa joyga ko‘chib ketgan bo‘ladi. “HEMIS”ga borsangiz, eng oxiri ularga kelishingiz kerakligini tushuntirishadi.Eng kulgilisi shuki, agar siz umuman yotoqxonada yashamay, o‘z uyingizda yashagan bo‘lsangiz ham, yotoqxonani topib borib, imzolatishingiz va pechatlatishingiz kerak bo‘ladi. Agar buni qilmasangiz, unda diplom ham yo‘q.Eng yomoni shuki, bu o‘ntasi o‘n xil joyda o‘tiradi. Shu bir parcha qog‘ozni to‘liq to‘ldirish uchun sizning kamida 3-4 kun vaqtingiz, har qanday qo‘pol muomalani ko‘taradigan asab tolalaringiz va yugur-yugur qilishga bardoshingiz sarf bo‘ladi”, – deydi muallif.Shuningdek, ta’lim mavzusini yoritadigan boshqa Telegram-kanallariga talabalardan aylanma varaqa mojarosi haqida murojaatlar kelgach, qaysi oliy ta’lim muassasalarida bekor bo‘lgan hujjat talab qilinayotganini aniqlash uchun so‘rovnoma o‘tkazilgan. “Yoshlarni qo‘llab-quvvatlash” kanaliga joylangan post izohlariga qarab xulosa qilish mumkinki, O‘zbekiston milliy universiteti, Toshkent davlat transport universiteti, Buxoro tibbiyot instituti, Toshkent davlat pedagogika universiteti, Toshkent arxitektura-qurilish instituti ham shunday varaqa to‘ldirishni talab qilgan bo‘lishi mumkin.Aylanma varaqa to‘ldirish bekor qilingan – tartib elektronlashtirilganYuqorida aytilganidek, ta’lim muassasalarini tugatganda yoki o‘qishni bir ta’lim muassasasidan boshqasiga ko‘chirganda aylanma varaqa to‘ldirish amaliyoti prezidentning 2021 yil 23 martdagi PF-6191-sonli farmoni bilan bekor qilingan.Oliy va o‘rta maxsus ta’lim vazirligi joriy yilning mart oyida aylanma varaqa to‘ldirish amaliyoti raqamlashtirilgani va “HEMIS” axborot tizimi orqali amalga oshirilishini ma’lum qilgan.Vazirlik buning tartibini quyidagicha tushuntirgan:“Talaba o‘z profili orqali elektron aylanma varaqasini olish uchun so‘rov jo‘natish imkoniyatiga ega. Shundan so‘ng oliy ta’lim muassasasidagi buxgalteriya va kadrlar bo‘limi, fakultet dekanati, axborot resurs markazi hamda yotoqxona mas’ullari tomonidan talabaning elektron aylanma varaqasi shakllantiriladi. Talaba o‘z profili orqali shakllantirilgan aylanma varaqa va unga kiritilgan izohlar bilan tanishish imkoniyatiga ega bo‘ladi”.Demak, yangi tartibda aylanma varaqani ibtidoiy usulda bo‘limlardan qarzi bo‘lsa-bo‘lmasa bittalab imzolatish emas, balki qaysi bo‘limdan qanday va qancha miqdorda qarzi borligi elektron aks ettirilishi belgilangan. Bu shuni anglatadiki, qarzi bo‘lmagan bitiruvchi uni to‘ldirishiga hojat qolmaydi, qarzi bo‘lganlar esa nimani qanday to‘g‘rilash kerakligini bilib, qarzlarini bartaraf etadi.Avvalroq, Kun.uz Samarqand davlat arxitektura-qurilish instituti bitiruvchisi homilador bo‘lishiga qaramay “obxodnoy” to‘ldirish uchun sarson bo‘lishga majbur bo‘lgani haqida yozgandi.Holat yuzasidan Oliy va o‘rta maxsus ta’lim vazirligi “aylanma varaqa to‘ldirishni talab qilish mumkin emasligi”ni ta’kidlab, agar biror-bir OTMda shu kabi holatga duch kelingan taqdirda jamoatchilikdan vazirlikning @eduuzaxborotxizmati_bot orqali murojaat qilishlarini so‘ragandi.Bayonotda vazirlik qilingan murojaatlarni zudlik bilan o‘rganib chiqib, holat yuzasidan zarur choralarni ko‘rishi ma’lum qilingan edi.Madina Ochilova tayyorladi."
https://kun.uz/uz/news/2022/07/11/otdan-yiqilib-45-kun-bir-joyda-yotdim-fargonalik-otboqar,2022-12-01 20:30:48.043734,"“Fermer xo‘jaligida 100 bosh naslli otlar parvarish qilinadi. Arab, Qorabayir, Turkman otlarini yildan yilga ko‘paytirib kelyapmiz. Yugurishda axaltekin turkman otlarining oldiga tushadigani yo‘q. Chidamlilik borasida o‘zimizning Qorabayir otlari yaxshi. Arab otlarining bo‘yi balandroq va issiqqa chidamli bo‘ladi. Har kuni ertalab otlarni yaylovga olib kelib to qosh qoraygunicha boqamiz. Qishga esa zaxira sifatida o‘t bosamiz. Qish faslida otlarga maxsus xonalarda yem beriladi. Sport maktablari bilan shartnomalar qilganmiz. Yosh sportchilar otlarimizni minib, mashq qilishadi. Uloq o‘yinlarida ham yilqilar sovrin olib kelgan”, – deydi u.“Ot mingan odam dardga chalinmaydi”“Otlarimizning yana bir o‘ziga xos qiziq jihati — erkak ot podani o‘zi olib chiqadi. Boshqa ekinlarga kirib ketishmaydi. Aynan o‘sha erkak ot atrofda aylanib yurib o‘zi boqib yuradi podani. Birorta biya daydib qolgudek bo‘lsa yo‘ldan qaytarib podaga qo‘shadi. Begona odam yoki biror hayvon yilqilarga oralasa, podaga bosh bo‘lgan ot uni quvlab chiqarib yuboradi.  Otlarimizning hammasi bizlar uchun bebaho. 10 ming dollardan 1 mln dollargacha narxlardagi otlar bor. Ot boqishdan maqsad ularni ko‘paytirishdan iborat.Ot mingan odam kasal bo‘lmaydi. Ot odamni yoshartiradi. Jonivorning inson tanasidagi dardni o‘ziga tortib oladigan xususiyati bor. Ot egasiga vafodor. Kasal bo‘lib yotib qoladigan bo‘lsangiz u sizga xamroh bo‘ladi. Otdan yiqilib tushgan paytda jonivor ketib qolmay yoningizda turadi.Otlar ko‘zi bilan gaplashadi. Ko‘zi bilan ko‘p narsani sezib oladi. Yoniga yaqinlashayotgan odamning ko‘ziga qarab turib uning asl maqsadini bilib olish xususiyatiga ega. Agar otga ayol kishi minadigan bo‘lsa u buni his qiladi va asta-sekinlik bilan harakatlanadi. Yosh bolalar minsa ham xuddi shunday. Ot ustidan ko‘p marta yiqilganman. Oyoq-qo‘llarim ko‘p marta singan. Ishqibozligimiz sabab ot boqishdan qaytmayman. Oxirgi marta yiqilganimda 45 kun bir joyga yotganman”, – deydi u.Sarvar Ziyayev, Kun.uz muxbiri,
Montaj ustasi: Jahongir Aliboyev"
https://kun.uz/uz/news/2022/07/10/samarqandda-ommaviy-mushtlashuv-uyushtirgan-oquv-markazi-oquvchilariga-chora-korildi,2022-12-01 20:30:49.477813,"Ichki ishlar vazirligi 5 iyul kuni Samarqand shahridagi o‘quv markazining o‘zaro janjallashgan o‘quvchilariga nisbatan qanday chora ko‘rilgani haqida ma’lumot berdi.Qayd etilishicha, holat shu kuni 19:30 lar atrofida shaharning Dahbed ko‘chasida sodir bo‘lgan. Videolavhada 10 dan ortiq o‘quvchilar to‘planib turgani va ular orasidagi 3-4 yigit bir kishini har tomondan urganini ko‘rish mumkin. Janjalga telefon orqali bo‘lgan o‘zaro haqoratli suhbat sabab bo‘lgani aytilgan.Holat yuzasidan janjalga aloqador bo‘lgan 5 yigitga chora ko‘rilgan. Ularning ikki nafariga 15 sutka, uch nafariga 12 sutka qamoq jazosi tayinlangan."
https://kun.uz/uz/news/2022/07/10/bir-yilda-uch-marta-asal-olinadi-asalarichilikdan-millionlar,2022-12-01 20:30:50.955013,"Erta bahordan boshlangan asalarichilik kech kuzga qadar davom etadi. Bitta qutidan bir mavsum davomida o‘rtacha 25 kilogramm asal olinadi. Bundan tashqari, asalarilarning o‘zi Rossiyaga eksport qilinadi.«Asalarichilikni birinchi o‘nta yashikdan boshlagan edim. Uch yil davomida 50 ta yashik qildim.Ish erta bahorda, mart oyida boshlanadi. Kech kuz, noyabr oyigacha ish jarayoni davom etadi.Asal yozning ikkinchi oyidan to sentabrgacha uch marta olinadi. Biz qadoqlaydigan firmalarga asal yetkazib beramiz. Erta bahorda ari ko‘paytirilib, Rossiyaga sotiladi. Undan ortganini asal mavsumiga tayyorlaymiz», – deydi Vohidjon Xolmirzayev.Bir mavsumda asalarichilikdan o‘rtacha 30-40 million so‘m daromad olish mumkin. Ushbu mahalla ahli asalarichilik bilan ro‘zg‘or tebratib kelmoqda.Abduvali Qurbonov Kun.uz muxbiri Tasvirchi va montaj ustasi Azizbek Ismoilov."
https://kun.uz/uz/news/2022/07/10/mabrur-hajning-mukofoti-faqat-jannatdir-hojilarga-qanday-savoblar-vada-qilingan,2022-12-01 20:30:52.524889,"Kun.uz Haj ibodati, uning hikmatlari, hojilarga beriladigan savoblar, Haj qilishdagi niyat hamda ushbu ulug‘ ziyoratga doir xalqimizni qiziqtirgan masalalar yuzasidan shayx Muhammad Sodiq Muhammad Yusuf nomidagi masjid imom-noibi Hasanxon Yahyo Abdulmajid bilan suhbat uyushtirdi.Mabrur (qabul qilingan, xolis degan ma’nolarda) Hajning qanday savoblari bor?- Payg‘ambarimiz sollallohu alayhi vasallam aytganlarki, kim Haj qilsa-yu, unda fisqu fujur narsalarga aralashmasa va birov bilan tortishmasa, u Hajdan onasidan tug‘ilgan kundagidek gunohsiz qaytadi. Insonning gunohlari kechirilishining juda katta foydasi bor. Insonga keladigan balolar, mashaqqatlar juda ko‘p xato va kamchiliklar gunohlar uning zimmasida turganidan bo‘ladi. Qalbda gunohning dog‘i turgandan u yana gunoh qiladi. Gunohlari kechirilmagani uchun juda ko‘p xayrli ishlardan mahrum bo‘ladi. Qur’oni Karimda Nuh alayhissalom tillaridan gap ketadi: «Sizlar Allohga istig‘for aytib, gunohga tavba qilinglar, Alloh rizqinglarni keng qiladi, yomg‘irlar bilan serob qiladi, farzandlar beradi, boyliklar beradi». Mana shu oyati karimda ishora borki, inson gunohlarini o‘zidan aritsa, rizqi, umri, zurriyotiga baraka kiradi.Rasululloh sollallohu alayhi vasallamdan Oysha roziyallohu anho so‘radilar: «Ey Allohning rasuli, Allohning yo‘lida biz ayollar jihodga chiqmaymizmi?» deganlarida Rasululloh alayhissalom aytganlarki, “Haj qilib, Hajing qabul bo‘lsa, u hamma amaldan afzal”. Shuning uchun Hajni mabrur qilishga harakat qilish kerak.Yana bir hadisda Payg‘ambarimiz alayhissalom «Mabrur Hajning mukofoti faqat jannatdir», deganlar.To‘liq suhbat bilan yuqoridagi videoda tanishish mumkin.Farrux Absattarov suhbatlashdi.Tasvirchi va montaj ustasi Abduqodir To‘lqinov.Videolavha va maqoladagi diniy matnlar Vazirlar Mahkamasi huzuridagi Din ishlari bo‘yicha qo‘mitaning tegishli ekspertiza xulosalari asosida tayyorlangan. "
https://kun.uz/uz/news/2022/07/10/ssv-toshkentda-6-oy-ichida-3-nafar-ona-farzandini-tez-yordam-mashinasida-dunyoga-keltirgan,2022-12-01 20:30:54.020478,"Sog‘liqni saqlash vazirligi 2022 yil boshidan buyon Toshkent shahrida «103» xizmatiga qilingan tug‘uruq va homiladorlik patologiyalari bo‘yicha murojaatlar to‘g‘risida ma’lumot berdi.«Tug‘uruq amaliyoti — o‘ta murakkab jarayon. Shu sababli uning xavfsiz va asoratsiz kechishi bevosita tibbiyot xodimlarining kasbiy bilim va malakasi, ularning tajriba hamda mahoratiga bog‘liq.Biroq ba’zida shunday holatlar bo‘ladiki, homilador ayolda to‘lg‘oq to‘satdan boshlanadi. Natijada ushbu amaliyotni uyda yoki yo‘lda bajarishga to‘g‘ri keladi.Mana shunday kutilmagan vaziyatlarda, tabiiyki, tez tibbiy yordam xizmati shifokor va hamshiralaridan yanada mas’uliyat va qat’iyat, tezkorlik va o‘ta ziyraklik talab etiladi. Aks holda, ona va bolaning hayoti xavf ostida qolishi mumkin», deyiladi xabarda.Qayd etilishicha, mamlakatda «Tez yordam» xizmati xodimlari ana shunday favqulodda tug‘uruq jarayonlarining muvaffaqiyatli kechishi hamda ona va bola salomatligini asrash uchun zarur bilim va malakaga ega.Xususan, joriy yilning o‘tgan olti oyi davomida Toshkent shahar «103» xizmatiga tug‘uruq va homiladorlik patologiyalari bo‘yicha jami 21 ming 143 ta chaqiriq kelib tushgan. Shundan 38-40 haftalik homiladorlik davrida bo‘lgan 2342 nafar ayol tug‘uruq uchun murojaat qilgan.Qolaversa, tez tibbiy yordam xizmati xodimlarining bevosita sa’y-harakati tufayli 25 nafar homilador ayol o‘z uyida farzandli bo‘lgan.Kutilmaganda boshlangan tug‘uruq va yana boshqa omillar sababli esa 3 nafar ona chaqalog‘ini «Tez yordam» mashinasida dunyoga keltirgan.«103» brigadalarining tezkor amalga oshirgan tibbiy yordami tufayli ushbu tug‘uruq jarayonlarining barchasi muvaffaqiyatli va hech qanday asoratlarsiz kechgan.Ma’lumot uchun, 2022 yil yanvar-iyun oylarida Toshkent shahar «Tez yordam» xizmatiga jami 622 ming 578 ta chaqiriq kelib tushgandi."
https://kun.uz/uz/news/2022/07/09/meni-mazlumning-qargishi-urdi-elektrik-yigitning-nadomatlari-hayotiy-hikoya,2022-12-01 20:30:55.487871,"Dard insonga kutilmaganda keladi deyilganday, ancha yil avval dabdurustdan ko‘richak bo‘lib qoldim. Shifoxonada operatsiyadan so‘ng ikki kishilik palataga olishdi. Yarim kechada palatadagi shovqindan uyg‘onib ketdim. Qarasam vrach, hamshira va yana bir necha kishi hamma yog‘i bint bilan o‘rab tashlangan, bir oyog‘i gips qilingan yigitni yonimdagi koykaga joylashtirishyapti.Ertasi kuni yigit bilan tanishib oldim. Aytishicha, bundan bir necha kun oldin avtohalokatga uchragan ekan.«Ro‘paradan kelayotgan mashinaning chirog‘i ko‘zimni qamashtirdi, xayolimda mashinam yo‘ldan chiqib ketayotganday tuyulaverdi. Rulni to‘g‘rilayman deb uni burganimda to‘g‘ridan kelayotgan yuk mashinasining oldiga chiqib ketdim. Qarsillagan ovozni eshitganim esimda, uyog‘ini bilmayman. Ko‘zimni ochganimda jonlantirish bo‘limida yotardim. Biroz o‘zimga kelganimdan keyin mana, sizga hamxona qilib qo‘yishdi», dedi yigit.Yigit bir-ikki kunda ancha o‘ziga kelib qoldi. Mening ham operatsiyadan so‘ng orttirgan yaram bita boshladi. Kunlardan bir kun yigit «Hammasini o‘zimga o‘zim qildim, ko‘pning haqi shunaqa oqibatga olib kelishini bilardim», deb qoldi. Men uning gaplariga qiziqib, nima bo‘lganini so‘radim. U hikoyasini boshladi.«Kollejni bitirgach ish qidira boshladim. So‘ng tuman elektr tarmoqlari korxonasiga montyor bo‘lib kirdim. Avvaldan xonadonlarda elektr tarmoqlarini tortish qo‘limdan kelgani uchun, ish joyimga oson moslashdim.Ishxonamda maosh uncha katta emas, ro‘zg‘orga ham yetmasdi. Ammo odamlar elektr bilan bog‘liq turli yumushlarga chaqirib turishar, ishlari bitgach o‘zlari rozi bo‘lib xizmat haqi berishardi. «Xizmat haqi»ni insof bilan olardim va hech kim norizo bo‘lmasdi. Aksincha, ishi bitgan odamlar duo ham qilishardi.Shu sohada 3 yil ishlab qo‘ygach rahbariyat lavozimimni oshirdi. Oddiy montyorlikdan nazoratchi vazifasiga tayinlandim. Ishxonamizda nazoratchi vazifasi tez-tez bo‘sh qolar, ayrimlar negadir bu vazifada uzoq ishlamasdi. O‘shanda xayolimdan «O‘zimning ishim yaxshi, nazoratchi bo‘lmasammi?» degan o‘y ham o‘tdi. Ammo amalning ham shaytoni bo‘ladi deyishgani rost ekan, nazoratchi bo‘lish ishtiyoqi ustun keldi.Nazoratchi bo‘lgach tezda bu ishga bekor o‘tganimni tushundim. Nazoratchining «oti ulug‘» bo‘lgani bilan daromad yaxshi emasdi. Oylik kam, odamlardan «buyurtma» tushmas, shu sababli montyorlik qilib ishlagan pulimni bu yerda topa olmasdim.Oradan biroz o‘tib, avvalroq ishga kelgan ayrim nazoratchilar menga «pul topishning turli yo‘llarini» o‘rgata boshlashdi. Keyin bilsam ularning ba’zilari o‘zaro til biriktirib, hamjihatlikda ishlashar va topilgan mablag‘ni o‘rtada teng taqsimlashar ekan.Ular nazorat ishlari bilan borganda aholi xonadonlariga o‘rnatilgan elektr hisoblagichlarni ko‘zdan kechirishar va yashirincha uning plombasini yulib olishar ekan. So‘ng vaziyatga qarab o‘sha zahoti yoki bir necha kundan so‘ng boshqa nazoratchi go‘yo hisoblagichni tekshirish maqsadida borib, uy egasiga elektrdan noqonuniy foydalanayotgani va davlatga katta miqdorda zarar keltirayotganini aytisharkan.Millionlab so‘m zararni eshitgan uy egasi darrov kelishishni taklif qilarkan va shu yo‘l bilan ular men montyorlikda yurib bir oyda topgan pulni ikki-uch odamni chuv tushirib ishlab olisharkan.Avvaliga, meni bu ishlarga qo‘shilib ketishim qiyin bo‘ldi. Birinchi marta shunaqa harom ishga qo‘l urganim esimda. O‘shanda nazoratchi «sheriklar» bir necha kun avval ikkita xonadondagi plombalarni uzib ketishganini aytib, manzilni berishdi. Sherigim bilan borib «operatsiya»ni qiyomiga yetkazib bajardik va ikkita xonadonning egasidan ancha pul olib, hisoblagichga yangi plomba o‘rnatib berdik.O‘shanda o‘zimga tekkan hissani istar-istamas cho‘ntakka tiqqanim esimda. Ammo keyinchalik harom pul boshqalar kabi mening ham «betimni qattiqlashtirib» boraverdi va keyingilarida pulni olganimda hech narsa bo‘lmaganday ketaverdim.Gohida xayolimdan noto‘g‘ri ish qilyapman, degan o‘y o‘tganda «Kam maosh bilan yashab bo‘lmaydi, boshqalar ham shunday qilib pul topyapti», deb o‘zimga taskin berardim. O‘shanda kam oylik berishyaptimi, demak boshqa yo‘l bilan bo‘lsa ham ro‘zg‘orning kam-ko‘stini qilish kerak, deb o‘ylardim.Shu tariqa ikki yilda ancha odamni chuv tushirdik. Biz hisoblagichlardagi plombalarni o‘zimiz yulib olar ekanmiz, bironta odamning xayoliga bu narsa kelmasdi. Xonadonlardagi hisoblagichlarning ko‘chaga chiqarilgani va aksariyat hollarda qarovsiz qoldirilishi ham odamlarda bizga nisbatan shubha uyg‘otmasdi. Ular aksariyat hollarda bolalar o‘ynab yulib olgan, degan gumonga borishardi.Elektr tarmoqlari korxonasi nazoratchilari plombalar uchun mas’ul bo‘lgan holda pul ishlash maqsadida ularni o‘zlari yulib olishi odamlarning xayoliga ham kelmasdi. Ammo oxirgisi yomon bo‘ldi.Odatdagiday sherigim bilan mahallalardan biriga bordik. Bir-ikkita xonadonni tekshirdik va navbatdagisiga o‘tdik. Bu xonadonning hisoblagichi ko‘chadagi simyog‘ochga o‘rnatilgan ekan. Sekin borib ikkita plombadan birini yulib oldim va chetga uloqtirdim.Keyin xonadon egasini chaqirdik. Yoshi 40-45 yoshlar atrofida bo‘lgan ayol chiqdi. Unga o‘zimizni tanishtirib, hisoblagichlarni tekshirib yurganimizni aytdik. Hisoblagichning oldiga borib uni tekshirganday bo‘ldik va ayolga uning bitta plombasi yo‘qligini, elektr energiyasini noqonuniy ishlatayotganini aytdik.Ayol bir zum hayron bo‘lib qaradi va «kecha qaragandim, turgandi-ku!», dedi. Sherigim bilan men hech narsa bilmaganday ayolga elektrdan noqonuniy foydalanib kelayotganini, holatni hujjatlashtirishimizni tushuntira boshladik. Boshqalardan farqli o‘laroq ayol «katta miqdordagi jarima» haqida eshitib kelishishni taklif etmasdi, balki «kecha qaragandim, turgandi-ku!» degan gapni takrorlardi xolos.Shu payt ayolning 10-11 yoshlardagi qizi uydan chiqib keldi va birpas gapimizga quloq solib turdi. Gap nima haqda ketayotganini fahmlagach «aya, boya men derazadan qarab mana bu odamni hisoblagichimizni ochayotganini ko‘rgandim» dedi. Shu onda badanimdan ilon o‘rmalaganday sovuq ter chiqib ketdi.O‘sha paytda men uchun orqaga yo‘l yo‘q edi. Qizchaga adashayotganini, men hisoblagichga tegmaganimni aytdim. Qizcha gapida turib olgach, uni tuhmatchiga chiqardim. So‘ng hujjatlarni to‘ldirdim va ayolning qo‘liga berib sherigim bilan u yerdan tezda ketib qoldik.O‘sha paytda g‘ururim aybimni tan olishga yetmadi. Oqibatda ayolga bir necha million so‘m jarima to‘lashiga sababchi bo‘ladigan qog‘ozni to‘ldirdim.Oradan bir necha kun o‘tib ishxonadan chiqar ekanman, hisob-kitob bo‘limidan ayol kishining yig‘lab, baland ovozda gapirayotgani eshitildi. Sekin qarasam o‘sha ayol, plombani uzib tashlagan kasni qarg‘ardi.Aftidan u katta pulni topib to‘lashga imkoniyati yo‘qligi uchun qarg‘ardi. O‘sha paytda uning, «Ilohim hisoblagichdagi plombani uzgan ertaga yetmay juvonmarg bo‘lsin» deb aytgan qarg‘ishi jonimdan o‘tib ketdi.O‘shanda hisob-kitob xonasiga kirishim va barchasi tushunmovchilik bo‘lgani, hisoblagichdagi plombaning yo‘qligi haqidagi hujjat noto‘g‘ri to‘ldirilganini aytib, ayolni jarimadan qutqarsam bo‘lar edi. Bu uchun ja nari borsa boshliqdan dakki eshitardim. Ammo g‘urur yana bunga yo‘l qo‘ymadi.O‘sha kuni kuni bilan kayfiyatim bo‘lmadi. Ayolning qarg‘ishi qulog‘im ostidan ketmasdi. Kechki payt mashinamni boshqarib uyga ketayotganimda ham shuni o‘ylayotgandim. Shu paytda halokat sodir bo‘ldi. Nazarimda meni o‘sha mazlum ayolning qarg‘ishi urdi.Xudo xohlasa bu yerdan chiqib to‘g‘ri o‘sha ayolning oldiga boraman. Undan kechirim so‘rab, jarima uchun to‘lagan pullarini qaytaraman. Ammo bir necha yildan buyon ehhe, qancha odamning haqini yedim, ularni qanday qaytaraman?».Yigit o‘tgan umrining nadomatli qismini aytib bergach ko‘zini yumib oldi. Balki yig‘layotganini ko‘rishimni xohlamagandir. Shu tobda uni nima deb yupatishni bilmasdim. Faqat xayolimdan kech bo‘lsa ham Xudo insof beribdi-ku, degan o‘y o‘tdi.G‘ayrat Yo‘ldosh tayyorladi."
https://kun.uz/uz/news/2022/07/09/iyd-al-adha-qurbon-hayiti-muborak-bolsin,2022-12-01 20:30:56.953993,"2022 yil 9 iyul – hijriy 1443 yil Zulhijja oyining 10-kuni Islom ummatining eng yirik bayrami – Qurbon hayiti kunidir.Kun.uz jamoasi barcha mo‘min-musulmonlarni ushbu bayram bilan qutlaydi.Yaratgandan barcha vatandoshlarimizga tan-sihatlik, xotirjamlik va osuda hayot, ikki dunyo saodatini tilab qolamiz.Vatanimiz yanada taraqqiy etishini, pandemiya yillaridagi og‘ir sinovlar tezda butun dunyodan ko‘tarilib, farovon kunlar qaytishini so‘raymiz.Barcha bemorlar shifo topib, qiyinchilikda qolganlarga Alloh yordam bersin, o‘tganlarning oxirati obod bo‘lsin!Qurbon hayitingiz muborak bo‘lsin!"
https://kun.uz/uz/news/2022/07/08/qashqadaryoda-6-ming-dollar-pora-olgan-iib-jqb-xodimi-tezkor-tadbirda-qochib-ketdi,2022-12-01 20:30:58.394765,"Ijtimoiy tarmoqlarda Kitob tumanidagi ko‘chada harakatlanib ketayotgan Nexia-3ni 3-4 ta mashina to‘sib to‘xtatgani, ammo haydovchi o‘zini to‘sgan mashinalarga shikast yetkazib qochib ketgani tasvirlangan video tarqaldi. Holat yuzasidan viloyat prokuraturasi ma’lumot berdi.Ma’lum qilinishicha, Shahrisabz shahar IIB JQB xodimi ariza bilan murojaat qilgan fuqaroning shikoyatini qonuniy tartibda o‘rganmasdan, jabrlanuvchining boshqa bir fuqaroga yer maydoni sotib olish uchun bergan 27 ming va u yerda amalga oshirgan qurilish ishlari uchun sarflagan 13 ming, jami 40 ming dollar pullarini undirib berish evaziga dastlab 4,5 ming dollar olgan. So‘ng yana 6 ming dollar so‘ragan.Shundan so‘ng fuqaro viloyat huquqni himoya qilish organlariga ariza bilan murojaat qilib, IIB JQB xodimiga qonuniy chora ko‘rishni so‘ragan.Fuqaroning murojaatiga binoan huquqni himoya qilish organlari tomonidan o‘tkazilgan tezkor tadbir davomida ariza muallifidan 6 ming dollar olgan Shahrisabz shahar IIB JQB xodimi qochib ketishga va daliliy ashyo bo‘lgan pullarni yashirishga uringan.Ammo u uzoqqa qocha olmagan va tez orada qo‘lga olingan. Uning qochish uchun qilgan xatti-harakatlari jinoyatni og‘irlashtiruvchi holat sifatida baholanadi.Qayd etilishicha, hozirda xodimga nisbatan Jinoyat kodeksining tegishli moddalari bilan jinoyat ishi qo‘zg‘atilib, tergov harakatlari olib borilmoqda."
https://kun.uz/uz/news/2022/07/08/qashqadaryoda-ypx-xodimi-haydovchini-avtomobildan-tushirish-uchun-unga-kuch-ishlatdi,2022-12-01 20:31:00.321181,"Telegram-kanallarda tarqalgan videodagi holat Qashqadaryo viloyatida ro‘y bergani aytilmoqda. Hodisa guvohlari tomonidan olingan kadrlarda Nexia-2 rusumli avtomashinaning old o‘rindig‘ida inspektor haydovchini kuch bilan bo‘g‘ayotgani, mashinadan chiqish asnosida uning yuziga tirsagi bilan zarba berganini ko‘rish mumkin.Voqea joyida to‘plangan odamlar YPX xodimini tartibga chaqirishganidan so‘ng u mashinadan tushadi. Shundagina inspektor haydovchining ustiga chiqib olgani ma’lum bo‘ladi.Videoda haydovchi mashinani o‘t oldirmoqchi bo‘lganida YPX xodimi yana unga tashlangani, biroq olomon uni mashinadan tortib tushirgani ham aks etgan. Shundan so‘ng haydovchi voqea joyini tark etgan.Viloyat IIB axborot xizmati ushbu hodisa 7 iyul kuni Ko‘kdala tuman hududidan o‘tuvchi “Yakkabog‘-Sho‘rbozor” avtomobil yo‘lining 69– kilometrida ro‘y berganini ma’lum qildi.Qayd etilishicha, YPX inspektori “Nexia-2” rusumli transport vositasini to‘xtatganda haydovchi mashina hujjatlarsiz boshqarib kelayotganini aniqlagan. Rasmiy xabarda huquqbuzarlik holati tegishli tartibda rasmiylashtirilgach, mashinani jarima maydoniga olib borish zarurati tug‘ilganda, haydovchi YPX inspektori talablariga bo‘ysunmagani ta’kidlanadi.Haydovchiga nisbatan Ma’muriy javobgarlik to‘g‘risidagi kodeksning 194-moddasiga (Ichki ishlar organlari xodimining qonuniy talablarini bajarmaslik) asosan ma’muriy bayonnoma rasmiylashtirilib, uning boshqaruvida bo‘lgan avtomashina jarima maydoniga joylashtirilgan.Viloyat IIB xabarida YPX inspektorining harakatlariga huquqiy baho berish maqsadida unga nisbatan xizmat tekshiruvi tayinlangani aytilgan.Eslatib o‘tamiz, Vazirlar Mahkamasining 2011 yil 25 maydagi 149-son qarori bilan tasdiqlangan nizomga ko‘ra, transport vositasini jarima maydoniga olib borish, joylashtirish va saqlash hokimliklar tomonidan tanlab olinadigan yuridik shaxslar tomonidan amalga oshiriladi.Shu bilan birga, nizomga asosan, transport vositasini ushlagan davlat organining vakolatli xodimi o‘z vakolatlari doirasida haydovchini transport vositasini boshqarishdan chetlatish yuzasidan zarur xatti-harakatlarni amalga oshirishi belgilangan. Mazkur choralar nimalardan iborat bo‘lishi nizomda aniq belgilanmagan.Transport vositasini jarima maydoniga olib kelish va saqlash xarajatlarini transport vositasi haydovchisi, egasi yoki egasining vakili to‘laydi. Xarajatlar uchun haq miqdori xizmat ko‘rsatuvchi yuridik shaxs tomonidan belgilanadi.Avvalroq Namanganda jarima maydoniga mashinasini o‘zi haydab ketmoqchi bo‘lgan haydovchiga nisbatan YPX inspektori O.Turg‘unov elektroshoker qo‘llagandi. Kun.uz'ning IIVdagi manbasi xizmatga oid tegishli buyruqda YPX xodimi ushbu holatda elektroshoker qo‘llashga haqli bo‘lmagani, u faqat faol qarshilik paytida qo‘llanishi mumkinligi belgilanganini ma’lum qilgan bo‘lsa-da, qonunbuzar inspektor O.Turg‘unovga nisbatan hech qanday chora ko‘rilmagandi. "
https://kun.uz/uz/news/2022/07/08/abituriyentlar-tanlovi-tiqxmmi-mtuda-sizni-nimalar-kutyapti,2022-12-01 20:31:01.829026,"Tashkil etilganiga qariyb bir asr bo‘layotgan ""Toshkent irrigatsiya va qishloq xo‘jaligini mexanizatsiyalash muhandislari instituti"" Milliy tadqiqot universiteti hamon o‘z maqomini saqlab turibdi.XX asrning 30-yillarida O‘rta Osiyoda yer-suv islohotlari bu borada mutaxassislarga talab kattaligini ko‘rsatdi. Natijada 1934 yilda Toshkent irrigatsiya va qishloq xo‘jaligini mexanizatsiyalash muhandislari instituti tashkil etiladi.Ayni paytda universitetda quyidagi ta’lim yo‘nalishlari bo‘yicha mutaxassislar tayyorlanadi:Ekologiya va atrof-muhit muhofazasi va boshka yunalish va mutaxassisliklar buyicha kadrlar tayyorlanadi.Bugungi kunda universitetning kunduzgi va sirtqi yo‘nalishida 6000 dan ortiq talaba tahsil olmoqda. Shundan 5401 nafari kunduzgi bakalavriat va 454 nafari magistratura yo‘nalishlarida, 3282 nafari sirtqi bakalavriatda ta’lim olishmoqda. O‘tgan o‘quv yilida qariyb 15 mingga yaqin abituriyentlar hujjat topshirgan va bir o‘ringa 6,8 talabgor to‘g‘ri kelgan.Magistratura bosqichida esa:Turizm (faoliyat turlari bo‘yicha);Gidroenergetika;Bioiqtisodiyot;Transchegaraviy suv va yer munosabatlari huquqi;Aerokosmik texnologiyalar va barqaror rivojlanish (qishloq va suv xo‘jaligida) yo‘nalishlarida o‘qishni davom ettirish mumkin.Universitetda jami 500 dan ziyod professor-o‘qituvchilar talabalarga dars berishadi.Ular orasida 77 nafari fan doktori (DSc) va professor, 191 nafari esa fan nomzodi (PhD) va dotsentlardir. Shuningdek, ularning 32 nafari dunyoning nufuzli 1000 taligiga kiruvchi oliy ta’lim muassasalarida PhD (falsafa doktori yoki fan nomzodi) yoki DSc (fan doktori) kabi ilmiy darajalarga ega bo‘lishgan.Dunyoning 91 ta davlati bilan Memorandumlar va 7 ta qo‘shma ta’lim dasturlari imzolangani esa xorijda o‘qish orzusidagi abituriyentlar uchun ayni muddao. Bu mamlakatlar orasida Germaniya, AQSh, Niderlandiya, Slovakiya, Rossiya, Belorusiya, Ukraina, Avstriya, Vengriya, Chexiya, Fransiya, Ispaniya, Polsha kabi ko‘plab mamlakatlarni ko‘rish mumkin.Bundan tashqari “TIQXMMI” MTU talaba va magistrantlariga 78 nafar xorijlik professor-o‘qituvchilar ta’lim berishadi. Muassasada 253 nafar chet ellik talabalar ham tahsil olishmoqda.Vazirlar Mahkamasi huzuridagi ta’lim sifatini nazorat qilish inspeksiyasi tomonidan ""Toshkent irrigatsiya va qishloq xo‘jaligini mexanizatsiyalash muhandislari instituti"" Milliy tadqiqot universiteti O‘zbekistondagi eng yaxshi universitet deb qayd etildi. Chunki bu yerda tahsil olayotgan talabalar erishayotgan yutuqlar shunday natijaga ega.""TIQXMMI"" Milliy tadqiqot universiteti yoshlarga o‘zini namoyon qilish uchun barcha imkoniyatlarni yaratadi. Bu oliy ta’lim muassasasi talabalari safida bo‘lishni istaganlar uchun ayni paytda qabul davom etmoqda.Batafsil ma’lumotni universitet saytidan olish mumkin.Reklama xaquqi asosida"
https://kun.uz/uz/news/2022/07/08/yilning-birinchi-yarmida-tez-yordam-xizmatiga-62-milliondan-oshiq-chaqiriq-kelib-tushgan-ssv,2022-12-01 20:31:03.329852,"SSV yilning 2022 yilning olti oyida tez yordam xizmatiga qancha chaqiriq kelib tushgani bo‘yicha ma’lumot berdi.«Kutilmaganda sodir bo‘ladigan har qanday ko‘ngilsiz hodisa inson hayoti va salomatligiga jiddiy xavf tug‘dirishi turgan gap. Tabiiyki, bunday holatda eng birinchi bo‘lib «Tez yordam» xodimlari bemor uchun ko‘makka oshiqadi.Qayd etish lozim, bugun yurtimizda shakllangan tez tibbiy yordam xizmati yurtdoshlarimiz hayoti va salomatligini asrashda muhim o‘rin tutmoqda. Ayniqsa, bu jihat koronavirus pandemiyasi davrida yanada yaqqol namoyon bo‘ldi. Buni esa 2022 yilning o‘tgan 6 oyi mobaynida «103» xizmatiga kelib tushgan chaqiriqlar sonidan ham bilish mumkin.Raqamlarni tahlil qilsak, 2022 yilning yanvar-iyun oylarida mamlakatimiz bo‘yicha «Tez yordam»ga jami 6 million 245 ming 280 ta chaqiriq kelib tushdi. Shundan 570 ming 817 nafar bemor shifoxonalarga gospitalizatsiya qilindi», deyiladi vazirlik xabarida.Eng ko‘p murojaat Farg‘ona (719 341 ta), Andijon (666 206 ta), Toshkent viloyati (623 095 ta) va Toshkent shahri (622 578 ta) hissasiga to‘g‘ri keladi.Taqqoslash uchun, o‘tgan yilning yanvar-iyun oylarida o‘zbekistonliklardan tez tibbiy yordam xizmatiga jami 5 million 811 ming 380 ta chaqiriq kelib tushgandi.Qayd etilishicha, bugungi kunda koronavirus infeksiyasining oldini olish, uning tarqalishiga yo‘l qo‘ymaslik, xususan, chaqiriqlarni tezkor qabul qilish va bemorlarga sifatli tez yordam ko‘rsatish maqsadida «103» xizmati brigadalari aholiga tun-u kun xizmat qilmoqda.«Joriy yilning o‘tgan olti oyi davomida «Tez yordam»ga koronavirusga chalingan va kasallikka gumon qilingan bemorlar bo‘yicha 11 ming 157 ta chaqiriq kelib tushdi.So‘nggi haftalarda yurtimizda kasallanish holatlari va «103» xizmatiga murojaatlar soni ortishi kuzatilmoqda. Shu bois ayni paytda mamlakatimiz bo‘ylab ixchamlashtirilgan tez tibbiy yordam brigadalari tashkil etilyapti. Bu esa chaqiruv manzillariga o‘z vaqtida yetib borish va kechikishlarning oldini olishga xizmat qiladi», — deydi Respublika shoshilinch tibbiy yordam ilmiy  markazining Tez tibbiy yordam xizmatini muvofiqlashtiruvchi dispetcherlik markazi rahbari  Davlatbek Yuldashev."
https://kun.uz/uz/news/2022/07/08/birgalikda-yaxshilik-qilamiz-eriell-group-enter-engineering-va-humo-arena-tomonidan-xayriya-aksiyasi-otkazildi,2022-12-01 20:31:04.817317,"Muborak Qurbon hayiti arafasida ERIELL Group,Enter Engineering kompaniyalari va Humo Arena ma’muriyati “APLA” jamoat birlashmasi tarbiyalanuvchilari uchun xayriya tadbiri o‘tkazdi. Kompaniyalar 386 nafar imkoniyati cheklangan bolalar va ularning oila a’zolarini bayram bilan tabrikladi.Qurbon hayiti O‘zbekistonda eng qadimiy va ardoqli bayramlardan biri bo‘lib, uning asosiy maqsadi ma’naviy-axloqiy poklanishdir. Bayramlarni oila va do‘stlar bilan o‘tkazish, birga ovqat pishirish, sovg‘alar berish va muhtojlarga yordam ko‘rsatish odat tusiga kirgan. Ayniqsa, muhtojlarga e’tibor va g‘amxo‘rlik ko‘rsatish faqatgina muqaddas bayramning bir qismi emas, balki o‘zbek xalqining azaliy qadriyatidir.ERIELL Group va Enter Engineering ko‘p yillar davomida xayriya faoliyatini amalga oshirib keladi va mamlakat bo‘ylab imkoniyati cheklangan insonlarni qo‘llab-quvvatlashga alohida e’tibor qaratadi.Bayram munosabati bilan o‘tkazilgan aksiya 6 iyul kuni Humo Arena muz majmuasida bo‘lib o‘tdi. Tadbir doirasida mehmonlarga qiziqarli sayohat uyushtirilib, imkoniyati cheklangan insonlar uchun yaratilgan shart-sharoitlar namoyish etildi.Ekskursiya davomida ishtirokchilar o‘zlarini haqiqiy xokkeychilardek his qildilar, arena muziga chiqib, darvozaga shayba kiritdilar va figurali uchish ustalari tomonidan bayram munosabati bilan maxsus tayyorlangan ajoyib chiqishdan bahramand bo‘ldilar.Bolalarning yurtimizdagi eng yaxshi muz saroyi bilan tanishish vaqtidagi hissiyotlari, bildirgan tilaklari, minnatdorchiliklari Qurbon hayitiga eng yaxshi sovg‘a bo‘ldi.Tadbir bayramona dasturxon va professional oshpazlar tomonidan tayyorlangan xushbo‘y palov bilan davom etdi – barchasi Humo Arena ma’muriyati tomonidan sharqona mehmondo‘stlik va mehmonlarga e’tibor bilan tayyorlandi. Tadbir sovg‘alar va tabriklar bilan yakunlandi.Salomatliklari tufayli bayramga kela olmagan bolalar haqida ham unutmadik. Ertasi kuni kompaniya vakillari sovg‘alar va shirinliklar bilan ularning oldiga tashrif buyurishdi.“Jamoat birlashmamiz nomidan barcha tashkilotchilarga minnatdorchilik bildiraman. Afsuski, bizning uyushmamizdagi bolalar ko‘pchilik uchun mavjud bo‘lgan oddiy ne’matlardan mahrum. Lekin birinchi navbatda, ular bola. Shu sababli nafaqat moddiy, balki ma’naviy yordam va e’tiborga ham muhtoj. Bugungi kun barchamiz uchun haqiqiy bayramga aylandi. Bunday damlarda biz yolg‘iz emasligimiz va doim sizga tayanishimiz mumkinligiga ishonamiz”, — dedi APLA ijrochi direktori Olesya Usmonova.Bunday xayriya aksiyalari kompaniyalar uchun an’anaga aylanib ulgurgan. Bu kabi tadbirlar doimiy ravishda o‘tkazib boriladi, chunki bunday uchrashuvlar ezgu amallar uchun imkoniyat har doim topilishini jamiyatga eslatib turadi.ERIELL Group matbuot xizmati Ⓣ"
https://kun.uz/uz/news/2022/07/08/20-yildan-buyon-qidiruvda-bolgan-ayol-qozogistonda-ushlandi,2022-12-01 20:31:06.224071,"Toshkent viloyati IIBB tomonidan o‘tkazilgan «Zarbdor» tezkor-profilaktik tadbiri davomi o‘ta og‘ir turdagi jinoyat sodir etgani uchun qariyb 20 yildan buyon qidiruvda bo‘lgan ayol ushlangan.Qayd etilishicha, 11 iyun kuni viloyat ichki ishlar bosh boshqarmasi tezkor xodimlari tomonidan Qozog‘iston Respublikasi politsiyasi bilan hamkorlikda olib borilgan qidiruv tadbirlari natijasida ayol Shimkent shahri hududida qo‘lga olingan va O‘zbekistonga ekstraditsiya qilingan.Ma’lum bo‘lishicha, 1962 yilda tug‘ilgan F.U. Qibray tumanida yashagan va Toshkent shahar prokuraturasi tomonidan 2003 yilda Jinoyat kodeksining 97-moddasi (qasddan odam o‘ldirish) 1-qismi bilan qo‘zg‘atilgan jinoyat ishi bo‘yicha ayblanuvchi tariqasida jalb qilingan. Ammo o‘tgan davr mobaynida tergov organlaridan yashirinib yurgan."
https://kun.uz/uz/news/2022/07/08/fargonada-daraxtga-urilgan-labo-yonib-ketdi,2022-12-01 20:31:07.667979,"Ma’lum qilinishicha, 2022 yil 7 iyul kuni soat 05:30da Qo‘qon-Yaypan yo‘lining O‘zbekiston tumani “Ko‘l elash” MFY hududidagi ko‘chada harakatlanib ketayotgan Shahrixon shahrida yashovchi N.Q.ga tegishli bo‘lgan Labo yuk mashinasi haydovchi boshqaruvni yo‘qotgani sababli yo‘l chetidagi chinor daraxtiga urilgan. Zarba tufayli mashinada yong‘in sodir bo‘lgan.O‘t o‘chiruvchilar hodisa joyiga 05:40da yetib borib, olov 05:41da o‘rab olingan va 05:44da o‘chirilgan. Ammo ungacha Labo to‘liq yonib ketgan.Hodisa oqibatida ikki nafar fuqaro yengil tan jarohati olib, tuman markaziy shifoxonasiga yotqizilgan. Hozirda ularning sog‘lig‘i yaxshi.Avvalroq, Qashqadaryoda harakatlanib ketayotgan Lada Kalina mashinasi yonib ketgandi."
https://kun.uz/uz/news/2022/07/08/ozbekiston-ilk-bor-yuneskoning-nomoddiy-madaniy-merosni-muhofaza-qilish-qomitasiga-azo-boldi,2022-12-01 20:31:09.175544,"YuNESKOning Parijda bo‘lib o‘tgan navbatdagi yig‘ilishida tashkilotning nomoddiy madaniy merosni muhofaza qilish qo‘mitasi a’zoligiga saylovlar bo‘lib o‘tdi. Yig‘ilishda xalqaro tashkilot tomonidan O‘zbekistonning YuNESKOdagi istiqboli yana bir bor e’tirof etildi. Dunyoning 180 davlati vakillari ishtirok etgan yig‘ilishda O‘zbekiston Bolgariya, Bosniya va Gersegovina, Slovakiya, Estoniya kabi davlatlarni ortda qoldirib, 105 mamlakat ovozini to‘plagan holda o‘zib ketdi.Tadbirda bu ishlarda O‘zbekiston Turizm va madaniy meros vazirligi rahbariyati, YuNESKO ishlari bo‘yicha O‘zbekiston Milliy komissiyasi, mamlakatning YuNESKOdagi doimiy vakolatxonasining hissasi katta ekani ta’kidlandi. Ma’lumot uchun, Nomoddiy madaniy merosni muhofaza qilish bo‘yicha hukumatlararo qo‘mita tarkibiga Nomoddiy madaniy merosni muhofaza qilish to‘g‘risidagi konvensiyaga a’zo bo‘lgan 24 davlat vakillari kiritilgan. Uning a’zolari 4 yil muddatga saylanadi. Shuningdek, a’zolarining yarmi har 2 yilda qayta saylanadi."
https://kun.uz/uz/news/2022/07/08/ssv-qurbon-hayiti-va-qoshimcha-dam-olish-kunlarida-tibbiyot-muassasalari-tun-u-kun-ishlaydi,2022-12-01 20:31:10.745127,"O‘zbekistonda Qurbon hayiti bayrami munosabati bilan 9-12 iyul sanalarida ketma-ket dam olish kunlari belgilandi.«Ana shu davrda xalqimizning xotirjamligi hamda salomatligini ta’minlash — o‘ta muhim masala. Shundan kelib chiqqan holda bayram va qo‘shimcha ishlanmaydigan kunlarda mamlakatimizdagi tibbiyot muassasalari faoliyatini muvofiqlashtirib borish maqsadida Sog‘liqni saqlash vazirligida shtab tashkil etildi», deyiladi SSV xabarida. Bayram va qo‘shimcha dam olish kunlarida quyidagi davolash-profilaktika muassasalarida 40 ming nafar tibbiyot tizimi xodimi qonunda belgilangan tartibda, navbatchilik asosida aholiga xizmat ko‘rsatadi:Shuningdek:Respublika shoshilinch tibbiy yordam ilmiy markazi, uning hududlardagi 13 ta filiali hamda 182 ta aholi punktida joylashgan shoshilinch tibbiy yordam bo‘limlarida 24 soat davomida navbatchi shifokor va hamshiralar faoliyat yuritadi. Ushbu muassasalar zarur dori-darmonlar bilan ta’minlanib, zaxira o‘rinlari yaratilgan.Mamlakat bo‘ylab 2724 ta tez tibbiy yordam brigadasi aholidan bo‘ladigan chaqiriqlar uchun doimo shay holatda.  Bundan tashqari, 227 ta tug‘uruq, 245 ta bolalar davolash muassasalari ham uzluksiz ish olib boradi. Respublika Call-markazi (1003) orqali tibbiyotga tegishli savollarga malakali mutaxassislardan tun-u kun javob olish mumkin.Koronavirusga ixtisoslashgan tibbiyot muassasalari, xususan, yuqumli kasalliklar shifoxonalari hamda PZR-test topshirishga mo‘ljallangan punktlar faoliyat ko‘rsatadi.Sanitariya-epidemiologiya xizmatining markaziy apparati va hududlardagi 14 ta boshqarma hamda 203 ta aholi punktida joylashgan bo‘limlarida ham 24 soat davomida 200 nafardan ziyod navbatchi shifokor, qariyb 200 nafarga yaqin vrach-laborant va yordamchi xodimlar o‘z faoliyatini davom ettiradi. Sog‘liqni saqlash vazirligi bayram va dam olish kunlarida uzluksiz mehnat qiladigan barcha tibbiyot xodimlariga o‘z minnatdorligini bildiradi."
https://kun.uz/uz/news/2022/07/08/toshkent-viloyatida-12-mlrd-somlik-tabiiy-gaz-talon-toroj-qilindi,2022-12-01 20:31:12.584393,"Davlat xavfsizligi xizmati va Energetika vazirligi huzuridagi «O‘zneftgazinspeksiya» tomonidan Toshkent viloyatida nazorat tadbiri o‘tkazildi.Unda «O‘rtaovul oltin g‘isht» MChJga qarashli Yangiyo‘l tumani, «U.Musayev» mahallasi hududida joylashgan pishgan g‘isht ishlab chiqarish sexi ko‘zdan kechirilganida, muqaddam 2020 yil sentabr oyida gaz ta’minoti tarmog‘idan uzilib, quvurlari demontaj qilinganiga qaramasdan, gaz hisoblagich o‘rnatmagan holda o‘g‘rincha tabiiy gazdan foydalanib kelinayotgani aniqlangan.Hisob-kitoblarga ko‘ra, korxona tomonidan davlat manfaatlariga yetkazilgan zarar miqdori 12 mlrd 586 mln 373 ming so‘mni tashkil qilgan yoki yoz mavsumida 63 mingta xonadonning bir oylik iste’moliga teng bo‘lgan tabiiy gaz talon-taroj qilingani ma’lum bo‘lgan."
https://kun.uz/uz/news/2022/07/07/sudda-fuqarolar-galaba-qildi-va-novzada-tinchlik-ornatildi,2022-12-01 20:31:13.988135,"Kun.uz Toshkent shahri, Chilonzor tumani, Muqimiy ko‘chasi, “Novza” turar joy majmuasida yashovchi fuqarolar 20V-uyning yerto‘lasi va birinchi qavatida joylashgan “TIME WARNER ENTERTAINMENT” MChJga tegishli  “MYaTA” kafe-restorani faoliyatidan norozi ekanligi haqida ma’lum qilgandi. “MYaTA” kafe-restoran deb atalgan bo‘lsa-da, u o‘z faoliyatini tungi klub sifatida olib borgan. Bu yerda qo‘yiladigan musiqaning shovqini hamda boshqa holatlardan ko‘p qavatli uyda yashovchilar doimiy aziyat chekib kelgan.2022 yilning 23 may kuni Toshkent shahar Uchtepa tumanlararo sudida da’vogarlarning “MYaTA” kafe-restoraniga nisbatan faoliyatini to‘xtatish va ko‘chirib yuborish haqidagi da’vo arizasi asosida qo‘zg‘atilgan ish ko‘rib chiqildi.Sud qaroriga ko‘ra, “MYaTA” restorani faoliyati davomida ko‘p qavatli uyda yashovchi fuqarolarning osoyishtaligini buzib, normal dam olishlariga xalaqit bergan. Ayniqsa, restoranda tungi vaqtlarda “diskoteka” uyushtirilib, baland ovoz chiqaruvchi apparaturalardan foydalanilgan. Xususan, mutaxassislar tomonidan mazkur ko‘p qavatli uyning 31-xonadonida baland ovoz chiqaruvchi apparaturalardan foydalanish vaqtida chiqayotgan shovqin va tebranish o‘lchab ko‘rilganida yo‘l qo‘yiladigan miqdordan 2-9dB baland ekanligi aniqlangan.Vazirlar Mahkamasining 2021 yil 15 oktyabrdagi 648-sonli qarori bilan tasdiqlangan nizomning 11-bandida ko‘p kvartirali uyning yerto‘lasida soat 23:00 dan keyin ham ishlaydigan umumiy ovqatlanish korxonalari, restoranlar, kafelar, kafeteriylar, barlarning faoliyat yuritishi mumkin emasligi belgilangan. Ammo “MYaTA” restorani amalda tungi klub sifatida soat 23:00 dan keyin ham faoliyat yuritib kelgan.Sud qarori bilan da’vogarlarning da’vo arizasi qisman qanoatlantirilib, “TIME WARNER ENTERTAINMENT”MChJga tegishli “MYaTA” restoranining “Novza” turar joy majmuasi 20V-uydagi umumiy ovqatlanish faoliyati to‘xtatildi. "
https://kun.uz/uz/news/2022/07/07/tanzila-norboyeva-butunxitoy-xalq-vakillari-kengashi-doimiy-qomitasi-raisi-bilan-onlayn-uchrashuv-otkazdi,2022-12-01 20:31:15.426115,"6 iyul kuni O‘zbekiston Respublikasi Oliy Majlis Senati raisi Tanzila Norboyevaning Xitoy Xalq Respublikasi Butunxitoy xalq vakillari kengashi Doimiy qo‘mitasi Raisi Li Chjanshu bilan onlayn-uchrashuvi bo‘lib o‘tdi. Bu haqda Oliy Majlis Senati axborot xizmati xabar berdi.Xabarga ko‘ra, muloqot davomida tomonlar O‘zbekiston Respublikasi va XXR o‘rtasidagi strategik hamkorlik aloqalarini har tomonlama mustahkamlash hamda oliy darajadagi kelishuvlarni amalga oshirishda mamlakatlar parlamentlarining o‘zaro hamkorligini kuchaytirish masalalariga alohida urg‘u berishdi.Shuningdek, joriy yilda O‘zbekiston Respublikasining ShHTga raisligi doirasida parlamentlararo hamkorlik masalalari ko‘rib chiqildi.Uchrashuv so‘ngida O‘zbekiston Oliy Majlis Senati va Butunxitoy xalq vakillari kengashi o‘rtasidagi aloqalarni yanada faollashtirishga kelishib olindi."
https://kun.uz/uz/news/2022/07/07/milliy-merosga-mening-hissam-aksiyasiga-kamoliddin-behzod-nomidagi-milliy-rassomlik-va-dizayn-instituti-birinchilardan-bolib-start-berdi,2022-12-01 20:31:16.894321,"O‘zbekiston Respublikasi Prezidentining 2022-yil 23-24 fevral kunlari Qoraqalpog‘iston Respublikasiga tashrifi davomida belgilangan vazifalar ijrosini ta’minlash, Mo‘ynoqni kompleks rivojlantirish borasida amalga oshirilayotgan ishlar, hududdagi bugungi o‘zgarishlar, aholining turmush tarzi va kayfiyatini rangtasvir asarlari orqali talqin qilish maqsadida Kamoliddin Behzod nomidagi Milliy rassomlik va dizayn instituti rahbariyati tomonidan institutning 17 nafar ijodkor talabalari ustozlar hamrohligida Qoraqalpog‘iston Respublikasining Mo‘ynoq tumaniga ijodiy safarga yuborildi.Safar davomida talaba-yoshlar Mo‘ynoq tumanining bugungi kuni, tabiati, insonlari, Orol fojiasi va asoratlari, tumanda amalga oshirilayotgan bunyodkorlik ishlari aks etgan 100 dan ortiq rangtasvir va grafika asarlari yaratishdi.Joriy yilning 1 iyul kuni Toshkent fotosuratlar uyida talaba-yoshlarning Mo‘ynoq safari davomida yaratilgan ijodiy asarlari hamda jarayon fotolarini o‘zida aks ettirgan “Mo‘ynoq rassomlar nigohida: kecha va bugun” deb nomlangan ko‘rgazmaning ochilish marosimi hamda mazkur ijodiy safarga bag‘ishlangan ijodiy katalogning taqdimoti bo‘lib o‘tdi.Tadbirni institut rektori Abbosjon Mirzorahimov ochib berib, tadbir ishtirokchilariga shunday dedi: “Yurtboshimiz Yoshlar kuni munosabati bilan o‘tkazilgan tadbirda so‘zlagan nutqlarida “Bag‘rikeng, tanti, qiyinchiliklarni mardonavor yengib o‘tayotgan qoraqalpoq xalqini e’zozlashini» ta’kidladilar. Shuningdek, “Mehr va g‘urur bilan aytaman, men nafaqat O‘zbekiston, Qoraqalpog‘istonning ham farzandiman”, deb ta’kidlaganlar. Biz ham institut rahbariyati va professor-o‘qituvchilari va talabalari o‘zimizni nafaqat O‘zbek, balki Qoraqalpoq farzandi sifatida “Mo‘ynoq rassomlar nigohida: kecha va bugun” loyihasini o‘tkazishga qo‘l urdik.Ushbu loyiha doirasida Mo‘ynoqqa talabalarni yuborish, yosh ijodkorlar tomonidan qizg‘in kutib olindi. Ijodiy safar qisqa muddatga amalga oshirilgan bo‘lsa-da, talabalar juda katta taassurot bilan qaytishdi. Ushbu loyihada Mo‘ynoqda amalga oshirilayotgan ishlar, tumanning ekoturistik salohiyati va imkoniyatlarini amalga oshirish, Mo‘ynoq va Orol dengizi tarixi, hududning tabiati, aholining an’analari, urf-odatlari aks etgan asarlarni yaratishga alohida e’tibor qaratildi. Xabaringiz bor, bugungi ko‘rgazma doirasida Prezidentimizning 2022 yil 27 maydagi PQ-261 sonli qaroriga muvofiq 1 iyul kundan boshlab yurtimiz bo‘ylab “Milliy merosga mening hissam!” aksiyasi e’lon qilindi. Mamnuniyat bilan shuni ta’kidlamoqchimanki, Mo‘ynoqda yaratilgan ijodiy ishlardan 34 ta hamda institut professor-o‘qituvchilari va talabalarining 20 ta, jami 54 ta ijodiy asarlarni muzeylar fondiga beg‘araz topshirishga qaror qildik.Talabalarning ijodiy ishlarida Orol fojiasi qanchalik ta’sirli ifodalangan bo‘lsa, yangi Mo‘ynoqda amalga oshirilayotgan islohotlar, mahalliy aholining kelajakka yuksak ishonch bilan qarayotganligi, qurilgan binolar va yaratilgan infratuzilma yorqin ranglarda aks ettirilgan.Ushbu katalogda talabalarning ijodiy ishlari bilan birga Mo‘ynoqdagi ijodiy faoliyatlari aks ettirilgan fotolarning ham o‘rin olishi jarayonning to‘liq ochib berilishida muhim ahamiyat kasb etadi. Shuni alohida e’tirof etish o‘rinliki, “Mo‘ynoq rassomlar nigohida: kecha va bugun” loyihasi bunday amaliy ishlarning debochasi. Institut jamoasi yurtimizning diqqatga sazovor har bir go‘shasi, har bir hududining o‘ziga xos tabiati va mamlakatimizda amalga oshirilayotgan keng ko‘lamli bunyodkorlik ishlarini xalqimizga badiiy jihatdan yetuk tasviriy san’at asarlari orqali yetkazishni maqsad qilgan.Chunki mazkur loyiha nafaqat Mo‘ynoq hayoti va islohotlar aks ettirish, balki talabalarning o‘zida ham amaliy ko‘nikmalarning shakllanishida muhim o‘rin egallaydi”.Talabalar tomonidan yaratilgan “Rivojlanayotgan Mo‘ynoq”, “Baliqchining uyi”, “Mo‘ynoqda shom”, “Keksa daraxt”, “Sahroga aylangan Orol”, “Yomg‘irdan keyin” va boshqa asarlar tomoshabinlar va san’at ixlosmandlarining e’tirofiga sazovor bo‘ldi.Ma’lumki, O‘zbekiston Respublikasi Prezidentining 2022 yil 27 maydagi PQ-261 sonli qaroriga muvofiq 1 iyul kundan boshlab yurtimiz bo‘ylab “Milliy merosga mening hissam!” aksiyasi boshlangan. Mazkur aksiyaga birinchilardan bo‘lib Kamoliddin Behzod nomidagi Milliy rassomlik va dizayn institutida start berildi. Unda professor-o‘qituvchilar, ijodkorlar va talabalar o‘zlari yaratgan asarlarini muzeylarga topshirish orqali, madaniy merosimizning yanada boyishi, milliy san’atimiz va madaniyatimiz durdonalarining saqlanishi va kelajak avlodga yetib borishiga o‘z hissalarini qo‘shishmoqda.Tadbir doirasida institut professor-o‘qituvchilari va talabalar tomonidan mazkur loyiha uchun 54 ta ijodiy ishlar Qoraqalpog‘iston Respublikasi tarixi va madaniyati davlat muzeyi, Olimpiya shon-shuhrati muzeyi, O‘zbekiston amaliy san’at va hunarmandchilik tarixi davlat muzeyi, O‘zbekiston davlat tabiat muzeyi va O‘zbekiston davlat san’at muzeylariga beg‘araz sovg‘a qilindi.Mazkur asarlar ichida Sodiq Rahmonovning “So‘qoq”, Ziyodulla Farmonovning “Jyeynovlik gilamdo‘zlar” va boshqa bir qancha ijodiy asarlar madaniy merosimizning yanada kengayishiga hissa qo‘shishi tabiiy.O‘z navbatida, mazkur asarlarni qabul qiladigan O‘zbekiston davlat san’at muzeyi direktori Vasila Fayziyeva:“Bugungi tadbir haqiqatan ham madaniy merosimizni asrab-avaylash, yurtimiz muzeylarini mazmunli asarlar bilan boyitish sari tashlangan katta qadam deya olaman. Zero, aynan mana shunday xayrli tadbirlar kelajak avlodlarimizga yurtimizning har bir go‘shasining o‘z tarixi, urf-odatlari, an’analari borligini anglatishga katta ko‘mak bera oladi”, dedi.Shuningdek, O‘zbekiston davlat tabiat muzeyi direktori Azimjon Rasulov:“Institut jamoasi tomonidan muzeyimizga shunday asarlarni sovg‘a qilinayotganidan behad xursandmiz. Bu kabi loyihalar albatta, xalqimiz madaniyatining yanada yuksalishida muhim ahamiyat kasb etadi”, deya ta’kidlab o‘tdi.Kamoliddin Behzod nomidagi Milliy rassomlik va dizayn instituti Dastgohli rangtasvir yo‘nalishi 3-bosqich talabasi G‘olib Xolmurodov safar taassurotlarini shunday ifodaladi:Biz bir hafta davomida Qoraqalpog‘iston Respublikasi Mo‘ynoq tumanida ijodiy safarda bo‘lib qaytdik. Tabiat go‘zalligidan, ajoyibotlaridan bahra oldik, ularning ta’sirida ilhomlanib, rasmlar chizdik.Hozirgi kunda davlatimiz rahbari tomonidan respublikamizning barcha joylarida bunyodkorlik, qurilish ishlari qizg‘in olib borilmoqda. Sayohat davomida biz Qoraqalpog‘istonda ham xuddi shunday qurilish ishlari davom etayotganini, xususan Mo‘ynoq tumani ham yildan yilga chiroy ochib borayotganiga o‘z ko‘zimiz bilan guvoh bo‘lib keldik. Hafta davomida turli davlatlardan tinimsiz kelayotgan sayyohlarni va ularning ko‘zlaridagi hayratlarini ko‘rib yurtimizning go‘zal maskanlari bilan faxrlandik. Shuni alohida ta’kidlashni istardimki, bu ijodiy safar institutimizning homiyligi ostida tashkil etildi va talabalar uchun zarur bo‘lgan barcha sarf-xarajatlar to‘liq to‘lab berildi. Mana bugun esa ushbu chizgan rasmlarimizning ko‘rgazmasi tashkil etilib, ular katalog holida chop etildi. Shu o‘rinda institut rahbariyati tomonidan talabalarga qilinayotgan bunday e’tibor va rag‘batlardan ko‘nglimiz tog‘dek ko‘tarilayotganini faxr bilan aytgim keldi. “Mo‘ynoq rassomlar nigohida: kecha va bugun” ko‘rgazmasi 10 iyulga qadar davom etadi.Kamoliddin Behzod nomidagi
Milliy rassomlik va dizayn instituti
Matbuot xizmati"
https://kun.uz/uz/news/2022/07/07/yangihayot-tumanida-tabiatni-asrashga-chorlov-sifatida-inson-qolida-osayotgan-daraxt-installyatsiyasi-ornatildi-foto,2022-12-01 20:31:18.540818,"“Bu bir tomondan tumandagi har bir daraxt himoyada ekanligining ramzi bo‘lsa, boshqa tomondan tabiatni asrash barchamizning burchimiz ekaniga ishoradir.Yangihayot shu kunga qadar kreativlik tamoyiliga tayangan holda o‘zgarishlar qilishga odatlangan va bu kabi takrorlanmas g‘oyalar hali davom etadi”, – deyiladi xabarda.Ma’lumot uchun, shu yil boshidan boshlab O‘zbekistonda ekologik muammolarga yechim sifatida “Yashil makon” umummilliy daraxt ekish aksiyalariga start berildi. Unga ko‘ra, aksiya doirasida 129,6 mln dona ko‘chat ekilgani ma’lum qilingan.Ammo keyinroq hisobot yolg‘on bo‘lgani, aslida ekilmagan 6,2 mln ko‘chat shu hisobotlarga qo‘shib yozilgani, 3,4 mln tup ko‘chat esa sug‘orish tizimi yo‘q joyga ekilgani ma’lum bo‘ldi. Hisob palatasi taftishida shuningdek, 2,4 mln tup ko‘chat bahor tugamasdanoq qurib bitgani aniqlangan."
https://kun.uz/uz/news/2022/07/07/ssv-andijonda-fast-fuddan-zaharlangan-bemorlar-salomatligi-va-sanitariya-holatini-nazoratga-oldi,2022-12-01 20:31:19.985651,"Andijonning Qo‘rg‘ontepa tumanida bir guruh fuqarolar fast-fuddan zaharlangani, holat yuzasidan jinoyat ishi qo‘zg‘atilgani haqida xabar berilgan edi. SSV matbuot xizmati zaharlangan bemorlar salomatligi va sanitariya holati nazoratga olinganini ma’lum qildi.Vazirlik axborotiga ko‘ra, Andijon viloyatining Qo‘rg‘ontepa tumanida ovqatdan zaharlanish tashxisi bilan jami 37 nafar bemor nazoratga olingan va yuqumli kasalliklar bo‘limiga davolanish uchun yotqizilgan.Ulardan 17 nafarida qayt qilish, ich ketishi, tana harorati ko‘tarilishi kabi kasallikning klinik belgilari namoyon bo‘lgan. Qolgan 20 nafarida esa biroz holsizlik va ko‘ngil aynishi kuzatilgan va ambulator ravishda davo muolajalarini olish uchun hududiy poliklinika nazoratiga yuborilgan.Ayni paytda shifoxonada davolanayotgan 17 nafar bemorning holati barqaror. Ularda belgilangan standartlar bo‘yicha davo muolajalari davom ettirilyapti.Taomdan zaharlanganlarning barchasi Qo‘rg‘ontepa tumani markazida joylashgan Fresh food nomli ovqatlanish shoxobchasida fast-fud iste’mol qilgani aniqlandi.Zudlik bilan bu korxonaga qarashli 3 ta ovqatlanish shoxobchasi faoliyati vaqtincha to‘xtatildi. Taom tayyorlash xonasi va omborxonadagi mahsulotlardan namuna olinib, Qo‘rg‘ontepa tumani sanitariya-epidemiologiya xizmati laboratoriyasiga tekshirish uchun yuborilgan."
https://kun.uz/uz/news/2022/07/07/andijonda-odamlar-fast-fuddan-zaharlanishi-boyicha-jinoyat-ishi-qozgatildi,2022-12-01 20:31:21.444583,"Qayd etilishicha, Qo‘rg‘ontepa tumani, «Ijtimoyat» MFY Bo‘ston ko‘chasida yashovchi, fuqaro G‘.M Qo‘rg‘ontepa tuman yuqumli kasalliklar shifoxonasiga xolsizlik, ko‘ngil aynishi, qayd qilish, bosh og‘rig‘i va ich ketishidan shikoyat qilgan.Shu kunning o‘zida yana 26 nafar fuqaro sog‘ligida yuqoridagi belgilar bilan tuman yuqumli kasalliklar shifoxonasiga murojat qilishgan.Bemorlarga «O‘tkir gastroenterit» tashxisi bilan shoshilinch tibbiy muolajalar o‘tkazilgan, hozirda barcha bemorlarning umumiy ahvoli qoniqarli.«Zaharlanishga sabab bo‘lgan holatlarni aniqlash bo‘yicha olib borilgan tergovga qadar tekshiruv harakatlari davomida bemorlarning barchasi 2022 yil 5-6 iyul kunlari tuman markazida joylashgan tez tayyorlanadigan yeguliklar bilan savdo qiluvchi shoxobchadan «Nonburger» va «Hot-dog» sotib olib iste’mol qilganini bildirishgan», deyiladi munosabatda.Mazkur holat yuzasidan Qo‘rg‘ontepa tuman prokuraturasi tomonidan Jinoyat kodeksining 257-(1)-moddasi (Sanitariyaga oid qonunchilikni yoki epidemiyaga qarshi kurash qoidalarini buzish) bilan jinoyat ishi qo‘zg‘atilib, hozirda dastlabki tergov harakatlari olib borilmoqda.Bundan avvalroq Kun.uz muxbiri mazkur zaharlanish hodisasi sabablarini o‘rganish maqsadida Qo‘rg‘ontepada bo‘lib, maxsus reportaj tayyorlagandi."
https://kun.uz/uz/news/2022/07/07/qorgontepada-odam-fast-fuddan-zaharlandi-shifoxonadan-reportaj,2022-12-01 20:31:22.859601,"Tungi soat bir bo‘lishiga qaramay, kasalxona hovlisi gavjum edi. Viloyat va tuman mutasaddilari ham shu yerda ekan.“6 iyun kuni Qo‘rg‘ontepa tuman markazidagi fast-fud mahsulotlari do‘konida bir necha fuqarolar ovqatlangan va soat 14 larda Qo‘rg‘ontepa tuman tibbiyot birlashmasi yuqumli kasalliklar bo‘limiga 2 nafar bemor ko‘ngil aynishi, bosh og‘rig‘i alomatlari bilan murojaat qilgan. Soat 17 larga borib o‘sha ovqatlanish shoxobchasida taom iste’mol qilgan boshqa bemorlar ham kasalxonaga kelishni boshlagan. 10 nafar bemor aniq og‘riqlar bilan kelgan bo‘lsa, ular bilan birga ovqatlangan oila a’zolari ham o‘zini tekshirtirish uchun kelishdi.Ayni paytda yuqumli kasalliklar bo‘limiga 27 nafar bemor yotqizilgan. Biz ularni to‘liq nazoratga oldik. Bemorlar orasida ikki nafar 2 va 7 yoshli bolalar ham bo‘lib, ularga alohida kuzatuv holatida muolaja qilinmoqda. Barcha bemorlarning holati stabil. Kasal bo‘lganlarda – ko‘ngil aynishi, bosh og‘rig‘i va ich ketishi holatlari kuzatildi”, - deydi Andijon viloyat sog‘liqni saqlash boshqarmasi boshlig‘i o‘rinbosari Abdukarim Abduvahobov.Kasallikka sabab bo‘lgan omillarni aniqlash maqsadida FRESH FOOD 2020 oilaviy korxonasiga qarashli ovqatlanish shoxobchasida epidemiologik surishtiruv ishlari olib borilmoqda.Bu korxonaga qarashli 3 ta ovqatlanish shoxobchasi faoliyati shu kunning o‘zida vaqtinchalik to‘xtatilgan va mahsulotlar tayyorlash xonasi xamda omborxonadagi mahsulotlardan namunalar olinib, laborator tekshirish uchun yuborilgan.Elmurod Ermatov, Azizbek Ismoilov"
https://kun.uz/uz/news/2022/07/06/sergey-yejkov-sudda-komil-allamjonovdan-uzr-soradi,2022-12-01 20:31:24.456051,"6 iyul kuni jinoyat ishlari bo‘yicha Shayxontohur tuman sudida Mass-media fondi raisi Komil Allamjonovning unga nisbatan Uzmetronom saytida tuhmat qilinganiga oid da’vosi yuzasidan ikkinchi sud majlisi bo‘lib o‘tdi. Bu haqda nashr o‘z saytida xabar berdi.Sud majlisida nashr asoschisi, ayblanuvchi Sergey Yejkov mazkur jinoyat ishi obekti bo‘lgan ma’lumotlarni shu yil fevralda Eltuz manbasidan olib tarqatgani, bu jarayonda materialdagi iddaolarni yetarlicha o‘rganmaganini tan oldi.Yejkov sud majlisida buning uchun Komil Allamjonovdan uzr so‘radi.Allamjonov ayblanuvchi uzr so‘ragani sabab o‘z arizasini qaytarib olishga qaror qildi.“Maqsadim Sergey Yejkovni jazolash emas, uning nohaq ekanligini isbotlash edi. U buni tan oldi. Materialni tekshirmay berganini aytdi. Menga shu yetadi”, deya yozdi da’vogar o‘z Telegram-kanalida.Majlis yakunida ikki taraf qo‘l siqib ko‘rishdi. Allamjonov Yejkov va uning advokatiga o‘zi yozgan “Allamjonov aybdor” nomli kitobini sovg‘a qildi; sudlanuvchiga berilgan kitobga “Qadrli aka S.A. Yejkovga, sud zalidan esdalik” deya dastxat yozilgan.“Bir narsani unutmaslik kerak. So‘z erkinligi bu – mas’uliyat, ya’ni har bir gapga javob berish degani. Va har qanday bahsli holatlar o‘zaro kelishuv yoki sud orqali bo‘lishi kerak. Ishoning, bu “podval”dagi so‘roqlardan, turli noqonuniy chaqiruv va qo‘ng‘iroqlardan ming marta to‘g‘ri va ta’sirliroq. Barcha demokratik jamiyatlarda aynan shunday”, deya kanalida yozdi Komil Allamjonov.Eslatib o‘tamiz, Uzmetronom'da “Brilliant bola” sarlavhasi bilan chiqqan materialda Komil Allamjonov go‘yoki O‘zbekistonga 4,2 mln dollarlik taqinchoqlarni bojsiz olib kirishda sherik bo‘lgani iddao qilingan.Avvalroq bu ma’lumotning birlamchi manbasi – xorijdagi Eltuz tahririyati ham Allamjonovdan uzr so‘rab, Germaniya qonunchiligi asosida jarima to‘lashga tayyorligini bildirgandi.Bu ma’lumotlarni qo‘shimcha surishtiruvsiz, xususan ikkinchi tomondan izoh olmagan holda e’lon qilib yuborgan Uzmetronom sayti ham Eltuz birlamchi materialni o‘chirishi ortidan o‘z resurslaridan maqolani olib tashlagan.Sudda ko‘rilayotgan ish Jinoyat kodeksining 139-moddasi (tuhmat) bo‘yicha qo‘zg‘atilgan. Agar jarayon davom etib, sud ayblanuvchini jinoyat sodir etgan deb topsa, u kamida 200 BHM (60 mln so‘m) jarimaga tortilishi mumkin."
https://kun.uz/uz/news/2022/07/06/ozbekistonning-xususiylashtirish-dasturi-mamlakatdagi-eng-yirik-ogit-ishlab-chiqaruvchi-korxona,2022-12-01 20:31:25.922996,"""The Financial Times"" nashrida chop etilgan maqolaAsosiy tezislari:Xususiylashtirishning hozirgi bosqichi avvalgisidan farqi shundaki, O‘zbekiston hukumati davlatning iqtisodiyotdagi o‘rnini maqsadli ravishda qisqartirmoqda.2021 yilda xususiylashtirish ko‘lami 2020 yilga nisbatan 8 va o‘tgan to‘rt yilga nisbatan 3 baravar ko‘pligi hukumatning qat’iyatidan dalolat beradi.Xususiylashtirish ko‘lami yer islohotini ham qamrab oldi.Jismoniy va yuridik shaxslar ""E-auksion"" elektron savdo platformasi orqali doimiy foydalanish va ijaraga berish huquqida qishloq xo‘jaligiga mo‘ljallanmagan yer uchastkalarini sotib olish hamda yerni moliyaviy aktiv sifatida ishlatish imkoniyatiga ega bo‘ldilar.""Farg‘onaazot"" AJ kuchli moliyaviy ko‘rsatkichlarni namoyish etdi: u 2020-2021 yillarda daromadlarni ikki baravarga va EBITDA ni 72 foizga oshirdi.BatafsilTarjimasi_____________Bizning ijtimoiy tarmoqlar👇🏻Telegram | Facebook | Instagram | YoutubeReklama huquqi asosida"
https://kun.uz/uz/news/2022/07/06/chorsu-va-tsirk-oldidagi-chorrahalar-ozgarishlar-va-aholi-fikri,2022-12-01 20:31:27.352182,"Shu yil fevralda Toshkent shahar hokimligi Alisher Navoiy shohko‘chasi rekonstruksiya qilinishini e’lon qilgandi. Hokimlik bu o‘zgarishlar orqali “tirbandliklarni kamaytirish, haydovchilar hamda piyodalarga qulaylik yaratish” maqsad qilinganini bildirgandi.Dastlabki loyihaga jamoatchilik jiddiy e’tiroz bildirgach, keyinroq hokimlik loyihalashtirish ishlariga xorijlik mutaxassislarni jalb etdi. Kun.uz ta’mirlash ishlaridan so‘ng Alisher Navoiy shohko‘chasi qanday ko‘rinish kasb etgani, shahar hokimligi va’da qilgan qulayliklar nechog‘li amalga oshgani bilan qiziqdi.“Oldingiga qaraganda hozir ahvol yaxshiroq. Oldin “probka” bo‘lardi. Hozir Samarqand darvozadan kelishda ikki qatordagilar Alisher Navoiy ko‘chasiga, yana ikki qator Beruniy ko‘chasiga buriladigan qilingani uchun avvalgidan yengilroq o‘tib-qaytyapmiz”, deydi yo‘nalishli-taksi haydovchisi.“Hozir ancha yaxshi tomonga o‘zgargan. Oldingiga nisbatan yaxshi bo‘ldi. Ilgari bu ko‘chalar tiqilinch, tirband bo‘lardi, hozir unday bo‘lmayapti”, deydi avtobus haydovchisi.“Yo‘l o‘zgartirilmasidan avval bu yerdagi “probka”lar Samarqand darvoza savdo markazi joylashgan chorrahagacha borayotgandi. Hozir unaqa narsa yo‘q”, deydi yana bir haydovchi.Yuqoridan olingan tasvirlardan ko‘rish mumkinki, ta’mirlash ishlaridan so‘ng chindan ham Samarqand darvoza, Beruniy ko‘chalari va Alisher Navoiy shohko‘chasida tirbandliklar kamaygan, yo‘llarning o‘tkazuvchanligi oshgan, ilgari avtomobillar bir ko‘chadan ikkinchisiga o‘tish uchun uzoq vaqt kutib qolgan bo‘lsa, hozirga kelib bu muammo bartaraf etilgan.Bundan tashqari, yo‘llarning o‘rtasida orolchalar tashkil etilgan bo‘lib, bu yerda piyodalar svetoforning yashil chirog‘i yonishini kutib turishadi va shundan so‘ng yo‘llarida davom etishadi. Orolchalardan bir vaqtning o‘zida turli nuqtalarga o‘tib olish mumkin. Xo‘sh, piyodalar ushbu o‘zgarishlardan qanchalik mamnun?“Yo‘l juda chiroyli va piyodalar uchun qulay qilib ta’mirlandi. Hamma uchun yaxshi bo‘ldi, ilgari faqat yerosti yo‘lidan o‘tish mumkin edi, u yerga tushib-chiqish qari odamlarga qiyinchilik tug‘dirardi. Hozir chorrahaning o‘zidan hamma tarafga o‘tish mumkin, juda yaxshi joy bo‘ldi. Men o‘zgarishlardan juda xursand bo‘ldim”, deydi piyodalardan biri.“Yo‘lda juda ko‘p yuraman. Chorsu chorrahasida piyodalar o‘tadigan yo‘l yo‘q edi. Qiynalardik, ba’zida qoida buzishga ham to‘g‘ri kelardi. Ta’mirlash ishlaridan so‘ng piyodalar uchun qulayliklar yaratildi. Eng asosiysi va quvonarlisi, yo‘llardagi tirbandliklar juda ham kamaygan.Poytaxtdagi juda ko‘p chorrahalarda, yo‘llarda amalga oshirilgan o‘zgarishlar, zamonaviy yondashuv natijasida ko‘plab tirbandliklarning oldi olingani, buning natijasida haydovchilarga qulayliklar yaratilgani va piyodalarning ham xavfsizligi ta’minlanganini ko‘rish mumkin. Boshqa chorrahalarda ham mana shunday ishlarning davom etishini kutib qolamiz”, deydi boshqa bir piyoda.Furqat, Alisher Navoiy, Sebzor va Zarqaynar ko‘chalari kesishuvida joriy etilgan yangiliklar ham tirbandliklarni kamaytirgani, bir ko‘chadan ikkinchi ko‘chaga o‘tish, qayrilib olishni osonlashtirganini ko‘rish mumkin.Jumladan, ilgari Furqat ko‘chasidan (Xalqlar do‘stligi maydoni tomondan) kelib Chorsu tarafga bormoqchi bo‘lgan haydovchilar Navoiy ko‘chasiga burilib, Milliy akademik drama teatri yonidan ortga qayrilib olishlari, buning uchun esa uzoq vaqt kutishlari talab etilardi. O‘zgarishlardan so‘ng haydovchilarga Furqat ko‘chasidan keliboq Chorsu tomonga harakatlanish imkoniyati yaratilgan.Bundan tashqari, endi transport vositalari Alisher Navoiy ko‘chasidan – Furqat ko‘chasiga burilishlari ham mumkin.Ta’mirlash ishlaridan keyin Zarqaynar ko‘chasidan Alisher Navoiy ko‘chasiga o‘tish ham ancha qulaylashgan. Shuningdek, kuzatuvlarimiz piyodalar uchun ham yetarlicha qulayliklar yaratilganini ko‘rsatdi.Xulosa qilish mumkinki, Toshkentdek katta shaharda, minglab odamlar foydalanadigan infratuzilmani rejalashtirishda zarur holatlarda xorijlik tajribali va o‘z ishining ustasi bo‘lgan ekspertlar yordamiga murojaat qilish maqsadga muvofiq.Jamshid Niyozov, jurnalist
Suratlar muallifi va montajchi: Muhiddin Qurbonov"
https://kun.uz/uz/news/2022/07/06/qurbon-hayiti-namozining-oqilish-vaqtlari-elon-qilindi,2022-12-01 20:31:28.743185,"O‘zbekiston musulmonlari idorasi Qurbon hayiti namozining o‘qilish vaqtlarini e’lon qildi. Ma’lum qilinishicha, ushbu jadvalda ko‘rsatilgan vaqtlar quyosh chiqqanidan keyin 15-20 daqiqalik farqni inobatga olib belgilangan. 9 iyul kuni O‘zbekistonda hayit namozi o‘qiladigan vaqtlar:  Eslatib o‘tamiz, 1 iyul kuni imzolangan «Qurbon hayitini nishonlash to‘g‘risida»gi prezident qarorida O‘zbekiston musulmonlari idorasi Ulamolar kengashining Qurbon hayitining birinchi kuni 9 iyul – shanba kuniga to‘g‘ri kelishi to‘g‘risidagi axboroti inobatga olinib, Qurbon hayiti bayramini o‘tkazish chora-tadbirlari belgilangan edi. Prezidentning avvalroq qabul qilingan farmoniga muvofiq, Hayit ayyomi munosabati bilan o‘zbekistonliklar uchun iyul oyida quyidagicha qo‘shimcha dam olish kunlari belgilangan.  Avvalroq, O‘zbekiston musulmonlari idorasi ijtimoiy tarmoqlarda «Hayit namozi o‘qilmaydigan bo‘ldi», degan mazmunda tarqatilayotgan xabarlar asossiz va haqiqatga to‘g‘ri kelmasligini ma’lum qilgan edi."
https://kun.uz/uz/news/2022/07/06/toshkent-viloyatidan-meros-bolib-otgan-7-yillik-muammoni-poytaxt-iibb-boshligi-1-kunda-hal-qildi,2022-12-01 20:31:30.169374,"Toshkent viloyati O‘rta Chirchiq tumani Qumovul mahallasi Furqat ko‘chasi aholisini uzoq yillardan buyon bir muammo qiynab kelardi. Ko‘chaga kirib chiqishdagi mantiqsiz va xavfli yo‘l kesishmasi haqida avvalroq Kun.uz yozgan edi.O‘sha vaqtda maqola e’lon qilingach, yo‘lning beton to‘siqlari aholiga qulaylik yaratish emas, aksincha ularning ahvolini yanada og‘irlashtirishga xizmat qiladigan qilib qo‘yilgan edi.O‘tgan davr mobaynida mazkur mahalladan murojaatlar tingani yo‘q. Hatto bir gal Bektemir tumani to‘rtligi rahbarlari o‘tkazgan sayyor qabulda ham aholining e’tirozlari inobatga olinmagandi.Toshkent shahar IIBB axborot xizmati rahbari Nilufar Isaxanova orqali poytaxt IIBB boshlig‘i Aziz Toshpo‘latovning shaxsan nazoratiga olingan muammoni hal qilish bo‘yicha mas’ullarga 5 iyul kuni berilgan ko‘rsatma oradan 1 kun o‘tib, 6 iyul kuni to‘la ado etildi. Aholining o‘zlari yashaydigan ko‘chaga kirishini cheklovchi beton to‘siqlar maxsus texnikalar yordamida olib tashlanib, zarur yo‘l belgilari o‘rnatildi. Shu bilan 7 yillik muammo barham topdi.Eslatib o‘tamiz, bu ko‘cha 2015 yilda qisqa muddat ichida, shoshma-shosharlik bilan ta’mirlangan edi. O‘sha vaqtda vaqtincha o‘zgartirilgan harakatlanish tartibi shundayligicha qolib ketgan, bundan aholi o‘zlari yashaydigan ko‘chaga kirib chiqishda qiynalib kelayotgandi."
https://kun.uz/uz/news/2022/07/06/oilaviy-daromadimiz-shu-qoylardan-hoji-onaning-baraka-keltirayotgan-orasta-qochqorlari,2022-12-01 20:31:31.643240,"70 yoshli Mavludaxon hoji ona xonadondagi mo‘’jaz qo‘yxonada doimiy ravishda 20 bosh qo‘chqor parvarishlab keladi.Qo‘yxona qo‘chqorlarni boqish uchun zarur sharoitlarga ega holda qurilgan ekan. Ikkitadan qo‘y sig‘adigan kabinasifat qo‘ralar jonivorlarning yem-ozuqa yeyishi, suv ichishi, bemalol harakatlana olishi uchun qulay qilib qurilgan.Qo‘y qiylarining hidi qo‘shnilarga ozor bermasligi hisobga olinib, qo‘ra tomidan 5 metrlik havo tozalagichlar ham o‘rnatilgan.Qo‘yning kunlik axlati qo‘ra ostidan oqib, go‘ngxonaga tushadi. Shuning uchun qo‘yxonada o‘ziga xos hidni sezmaysiz. Durkun qo‘chqorlar Qurbon hayiti yaqinlashib qolganini yodingizga soladi.“Qo‘y juda ajoyib jonivor. Tong sahar turib qo‘raga kirganimda hammasi turib salom beradi. Buni ko‘rib kayfiyatim ko‘tariladi. Jonivorlarning pokizaligini ayting...Oilamiz 8 yildan beri mana shu ish bilan shug‘ullanadi. Bir kunda qo‘ylarga 2-4 kilodan yem, o‘t-xashak beramiz. Uyda farzandlarim, nevaralarim davlat ishlarida ishlaydi. Ishga ketishdan oldin qo‘ylardan xabar olib, parvarishlashadi. Men ularga bosh bo‘lib, yem-suvi vaqtida berilishini nazorat qilib turaman.Xonadonimiz daromadi mana shu qo‘ylardan. Shu qo‘chqorlarning orqasidan uy-joy qildik, men Hajga borib keldim, to‘ylar qilyapmiz. Mehnat qilgan kam bo‘lmaydi ekan. Qishlog‘imiz odamlariga ham qo‘y boqishni tinmay targ‘ib qilaman. Hozir atrofimizda qo‘y boqadigan ko‘payib qoldi”, deydi Mavludaxon Umrzoqova.Hoji onaning qo‘chqorlari hech bozorga chiqmagan. Sababi, sifatli boqilgan qo‘y va novvoslarni xaridori joyidan olib ketadi. Onaning turmushga chiqqan qizlari undan o‘tib ketibdi. Katta qizi xonadonida 40 boshdan ortiq qo‘chqor boqar ekan.Biz albatta qo‘chqorlardan keladigan daromad bilan qiziqdik.“Qo‘chqorlarni bozordan yemlashga tayyorini sotib olamiz. Narxi o‘rtacha 2,3 million so‘m atrofida bo‘ladi. Yosh qo‘chqorlarni olgan bilan boqish qiyin: qo‘y nozik, tez kasal bo‘ladi. Shuning uchun kattarog‘ini olamiz. 7-8 oy boqamiz. Qo‘chqorlar yetilib, dumbasi katta bo‘lib, hatto dumbasini ko‘tara olmaydigan bo‘lib ketadi. So‘ng qassoblar o‘zlari kelib, olib ketishadi. 5 million so‘mdan kam sotmaymiz.Shu zaylda ishimiz davom etaveradi. Yiliga qancha daromad topishimizni o‘zingiz hisoblab olavering.Mana hozir yana 35 bosh qo‘y uchun joy quryapmiz. Maqsad – daromadni yanada ko‘paytirish. Avvalo, bularning barchasi halol mehnat orqali kelayotgan barakada deb bilaman”, – deydi suhbatdoshimiz.Oila qo‘ylar uchun yem-ozuqani yozda tayyorlab qo‘yadi. Fermer xo‘jaliklaridan makka poyasi va boshqa xashaklarni ulgurji sotib oladi. 5 xil turdagi yem omborxonada g‘amlab qo‘yilgan.Xonadondagi tomorqa ham havas qilsa arzigulik. Unda ro‘zg‘or uchun zarur barcha sabzovotlar ekilgan. Yiliga 1 tonna kartoshka olinar ekan.Hoji ona oilasidagi o‘zbekona tutum va mehnat ortidan kelayotgan farovonlik ko‘pchilikka o‘rnak qilib ko‘rsatishga arziydi.Elmurod Ermatov,Azizbek Ismoilov"
https://kun.uz/uz/news/2022/07/05/yod-tanqisligi-tugma-kasalliklar-darajasini-oshiradi-ssv-osh-tuzi-yodlanganiga-etiborli-bolishga-chaqirdi,2022-12-01 20:31:33.208313,"SSV matbuot xizmati ma’lum qilishicha, tanadagi yod miqdori kamayishi bola miyasi rivojlanishi buzilishi, hatto endemik buqoq, aqliy zaiflik, perinatal va chaqaloqlar o‘limi ko‘payishiga sabab bo‘ladi. Bundan tashqari, yod tanqisligi tug‘ma kasalliklar darajasini oshiradi, homila va yangi tug‘ilgan chaqaloqlarda miyaning qaytarilmas shikastlanishi, intellektual salohiyati pasayishiga ham olib keladi. «Vazirlik va Sanepid xizmat mutaxassislarining tekshiruvlarida yuqoridagi suratlarda keltirilgan osh tuzlarida inson salomatligi uchun muhim bo‘lgan yod miqdori yetishmasligi aniqlandi. Hurmatli fuqarolar! Sog‘liqni saqlash vazirligi osh tuzini iste’mol qilayotganingizda, albatta, uning yodlangani va sifatiga e’tiborli bo‘lishingizni so‘rab qoladi», deyiladi vazirlik xabarida.O‘zbekistonning barcha hududida yod tanqisligi bilan bog‘liq kasalliklarga chalinish mumkin. Bu haqda 5 iyul kuni AOKAda o‘tkazilgan brifingda Sanitariya-epidemiologik osoyishtalik va jamoat salomatligi xizmati boshlig‘i o‘rinbosari Nurmat Otabekov ma’lum qildi.Qayd etilishicha, hozirga kelib O‘zbekiston sharoitida aholisi yod tanqisligi bilan bog‘liq kasalliklarga chalinish xavfi bo‘lmagan hudud yo‘q, negaki respublikaning shu kungacha o‘rganilgan barcha hududlarida aholi ratsionida yod tanqisligi mavjudligi kuzatilgan.Akademik, Ya.X.To‘raqulov nomidagi Endokrinologiya RIIATM tomonidan respublikaning barcha hududlarida olib borilgan tadqiqotlarga ko‘ra, fuqarolar tomonidan kunlik o‘rtacha yod iste’moli sezilarli darajada kamaygan bo‘lib, bor-yo‘g‘i 32-64 mkg ni tashkil etadi. Zarur bo‘lgan minimal miqdori esa 150-200 mkg ga tengdir.JSST fikriga ko‘ra endemik bo‘qoqning sporadik shakllari 5 foizga kamayishiga erishilsa, u holda YTK to‘liq bartaraf qilingan hisoblansa-da, O‘zbekistonda bugungi kunda yod tanqisligi og‘ir hudud bo‘lib qolmoqda."
https://kun.uz/uz/news/2022/07/05/axborot-kurashi-avjida-tiktok-ochilishi-va-unda-milliy-tashviqot-olib-borilishi-kerak,2022-12-01 20:31:35.171054,"Yanvar oyida «Birgalikda yeng shimariladigan ish: internetda o‘zbekcha kontentni ko‘paytirish uchun nimalar qilsa bo‘ladi?» sarlavhasi ostida maqola yozgan edim.Maqolaga mutasaddilar e’tibor qaratishdi, o‘zimga ham qo‘ng‘iroq qilib, o‘ta jo‘yali takliflar bildirilganini aytishdi. Senatorlar internetda yoshlar va voyaga yetmaganlar uchun milliy kontentni rivojlantirish, ularning ijtimoiy tarmoqlardan foydalanishi va zararli axborotdan himoya qilinishi to‘g‘risida Vazirlar Mahkamasiga parlament so‘rovi yuborish to‘g‘risida qaror ham qabul qilgandi.Vikipediyaning o‘zbekcha talqinini rivojlantirish uchun eng yaxshi ensiklopedistlar o‘rtasida Vikimarafon tanlovi e’lon qilindi.30 iyun — yoshlar kunida prezident Shavkat Mirziyoyev internet tarmog‘ida o‘zbek milliy kontentini rivojlantirish uchun 10 mlrd so‘m ajratilishini ma’lum qildi.«Vikipediyada o‘zbek tilidagi maqolalar sonini 100 mingtaga yetkazish va xorijiy tillarda ham O‘zbekiston haqidagi ma’lumotlarni joylashtirish yaxshi samara berishi shubhasiz. Ushbu maqsadlar uchun 10 milliard so‘m mablag‘ yo‘naltiriladi. Bunday tadbirlarga, bilimli va shijoatli volontyor yoshlarni jalb qilish hamda ularning faoliyatini tizimli ravishda rag‘batlantirib borish lozim», – dedi prezident yoshlar oldida chiqish qilar ekan.Albatta, Vikipediyani to‘ldirish — to‘g‘ri yo‘nalishdagi oqilona qaror, ammo bu choralar yetarli emasga o‘xshayapti.Qoraqalpog‘istondagi noxush voqealar shuni ko‘rsatdiki, ayni paytda ijtimoiy tarmoqlarda, YouTube, Instagram va TikTok kabi videohostinglarda qo‘shni davlatlarda tarixni o‘z manfaatlariga moslab, yoshlarga buzib ko‘rsatish bo‘yicha «kimo‘zar»ga musobaqa ketyapti. Internetda minglab misollar bor bunga.Ochiqchasiga tan olish kerak, ayniqsa Qozog‘iston bu borada juda ilg‘or. Ular ayrim masalalarida o‘zlari to‘qigan yolg‘onlarga o‘zlari ishonib o‘tirishibdi.Yoshlarimiz noto‘g‘ri talqin qilingan tarix bo‘yicha sharh bo‘limlarida bahslashishyapti. Roliklarni ko‘rgan ko‘pchilik esa, fikrini xato tushuncha bilan shakllantirmoqda. Biroq bunday holatda TikTok ijtimoiy tarmog‘ini bloklab qo‘yish bilan ish bitmaydi. Jaholatga qarshi ma’rifat bilan kurashish kerak. Senatorlarimiz tilga olgan — yoshlarni zararli axborotdan himoya qilishning eng yaxshi yo‘li ham shu.Chunki butun dunyo havas qilgulik boy tariximiz bor. Biroq u olimlarimiz yozgan kitoblar, gazeta-jurnallarda qolib ketmasligi kerak. Tariximizni zamonaviy multimedia vositalari orqali ijtimoiy tarmoqlarda ham ko‘z-ko‘z qilish kerak.Faqat o‘zbekcha Vikipediyani rivojlantirish bilan cheklanib qolmay, zudlik bilan TikTok ijtimoiy tarmog‘ini blokirovkadan ochish va ishni boshlash lozim.Mamlakat yoshlari o‘rtasida Markaziy Osiyo va O‘zbekiston tarixi, o‘zbek zaminida yashab yashab o‘tgan allomalar, shaharlarimiz, tarixiy obidalarimiz haqida yoshlarbop, yengil hazm bo‘ladigan, ammo faktlari miyaga qo‘rg‘oshindek quyilib qoladigan turli-tuman tarixiy haqiqatlar haqida qisqa (5 daqiqagacha) videoroliklar uchun ham boshqa bir muntazam tanlov e’lon qilishi zarurati borga o‘xshamoqda.Bunday mini-videoroliklar o‘zbek, rus va ingliz tillarida (kerak bo‘lsa — arab, xitoy, hind, yapon, turk va fors tillarida ham) qilinsin. Bu birinchi navbatda yurtimizga turizm oqimi targ‘iboti uchun xizmat qilsa, ikkinchidan, nafaqat o‘z yoshlarimizning bilimi oshadi, yon-atrofimizdagi davlatlar yoshlari o‘rtasida boy tariximizning to‘g‘ri talqin qilinishida beqiyos o‘rin tutadi.Tanlovda ishtirok etuvchi roliklarning naqadar originalligi, ular yasagan roliklar internetda qanchalik ommalashgani, ijtimoiy tarmoq foydalanuvchilari tomonidan bildirilgan fikrlarga qarab baholab boriladi.Bu ishga Yoshlar ishlari agentligi bosh-qosh bo‘lishi mumkin. Davlat ayamasdan har yili tanlov va ishtirokchilarni rag‘batlantirish uchun mablag‘ ajratsin. Turli tillarda, turli yo‘nalishlar belgilansin. Aytaylik, o‘zbek, rus, ingliz, turk, fors, arab, xitoy, hind, yapon tillaridagi «eng ko‘p tomosha qilingan rolik». Ushbu nominatsiyalar sovrindorlariga eng zamonaviy iPhone Pro Max, iPhone Pro va iPhone uyali telefonlari topshirilishining o‘zi yetarli.«Eng original mavzu», «Eng yosh ishtirokchi», «Milliy tarix mavzusidagi eng yaxshi roliklar to‘plami», «Turizm mavzusidagi mavzular to‘plami» va shu kabi roliklar tanlovida g‘oliblarga «Spark» avtomobili, professional kamera, pul mukofotlari belgilansin. MacBook, iPhone Pro max kabi rag‘batlantiruvchi zamonaviy gadjetlar sovg‘a sifatida topshirilsin. Ana shundan keyin iqtidorli, izlanuvchan va ijodkor yoshlarimizni to‘xtatib bo‘lmaydi. Ular olimlarimiz bilan ham hamkorlikni boshlab yuborishadi. Meni aytdi dersiz.Albatta yil bo‘yi tanlovni kuzatib boradigan, ularga to‘g‘ri yo‘nalish (aytaylik, mavzular) berib turadigan maxsus guruh ham kerak. Qo‘shimchasiga, Milliy mass-mediani rivojlantirish jamoatchilik fondi, Yoshlar ishlari agentligi, AOKA, Jurnalistika va ommaviy kommunikatsiyalar universitetining har biri alohida ushbu tanlovga qatnashishi mumkin bo‘lgan yoshlarni to‘plab, ularni o‘qitish uchun seminarlar tashkil qilsa, to‘g‘ri yo‘nalishlar bersa, nur ustiga a’lo nur bo‘lar edi.Bu — davlatimiz, milliy tariximizni yuksaltirish yo‘lida barchamiz birlashib qilinadigan ish. Mutasaddilardan bu taklifni yana bir bor puxta o‘ylab ko‘rishni so‘rar edim.Shuhrat Shokirjonov, jurnalist."
https://kun.uz/uz/news/2022/07/05/qonun-loyihasi-xalq-bilan-muloqot-maydonidir,2022-12-01 20:31:36.611482,"Bu jarayon “inson qadri uchun” degan ezgu g‘oyaning amalda qaror topishi hamda “Xalq – Konstitutsiyaning birdan-bir manbai va muallifi”, degan prinsipiga qaratilgani oydek ravshan.O‘zbekiston Respublikasi Prezidenti Shavkat Mirziyoyev 2 iyul kuni Nukus shahriga tashrif buyurdi. Davlatimiz rahbari Qoraqalpog‘iston Respublikasi Jo‘qorg‘i Kengesi deputatlari va keng jamoatchilik vakillari bilan uchrashuvda “Xalqimiz hukmiga havola etilgan mazkur Konstitutsiyaviy qonun loyihasi hali qabul qilinmagan, umumxalq muhokamasiga qo‘yilgan, xolos”, deb alohida ta’kidlab o‘tdi. Uchrashuv davomida Qoraqalpog‘istonning o‘ziga xos etnik, madaniy xususiyatlari, milliy urf-odat va qadriyatlari, alohida huquqiy maqomini e’tiborga olib, loyihadagi Qoraqalpog‘iston Respublikasining huquqiy maqomiga oid normalarni o‘zgartirishsiz qoldirish zarurligi ta’kidlandi. Ya’ni Konstitutsiyaning 70, 71, 72, 74, 75-moddalari o‘zgarishsiz qoldirildi.Tan olamizki, iyul oyining ilk kunlari Qoraqalpog‘iston Respublikasidagi voqealarni har bir o‘zbekistonlik o‘z dardidek qalban his qilib, xavotir bilan qabul qildi. Ijtimoiy tarmoqlardagi turli-tuman soxta axborotlarni ko‘rib, ularning bari O‘zbekistondagi vaziyatni izdan chiqarishga  qaratilganini anglash qiyin emas edi. Ayrim g‘arazli kuchlar konstitutsiyaviy islohotlarga norozilik bahonasida tajovuzkorlik va zo‘ravonlik yo‘lini tanlagani, oqibatda tinch aholi va huquq-tartibot organlari xodimlari orasida qurbonlar borligi achinarli va og‘ir holat.Bularning boshida turganlarning maqsadi jamiyatni parokanda qilish, davlatimiz tomonidan olib borilayotgan bunyodkorlik siyosatiga bo‘lgan ishonchni susaytirish hamda yo‘ldan og‘dirishdan o‘zga narsa emas.Oxirgi yillarda Qoraqalpog‘istonda havas qiladigan ulkan amaliy islohotlar amalga oshirildi. Birgina 2020 yil yakuni bo‘yicha Qoraqalpog‘istonda aholi jon boshiga to‘g‘ri keladigan yalpi daromad 3 barobarga oshdi. So‘nggi besh yilda qurilish ishlari hajmi 3,5 marta o‘sdi. Bog‘cha yoshidagi bolalarni maktabgacha ta’lim bilan qamrab olish darajasi 2017 yildagi 32 foizdan 75 foizga yetdi. Bunday yutuqlarga do‘stlar, albatta, hasad emas, balki havas qiladi.Dardimiz bir bo‘lgan Orol muammosi haqida ham bir so‘z aytsak. Uni himoya qilish va tiklash, hududni barqaror ijtimoiy-iqtisodiy rivojlantirish bo‘yicha ham faol ish olib borilmoqda.Xususan, bir paytlar nochor ahvolga tushib qolgan Mo‘ynoq bugun butunlay yangicha qiyofa kasb etib, jadal rivojlanib borayotgan zamonaviy tumanlardan biriga aylandi.Dengizning qurigan qismida 1 million 733 ming gektar maydonda yashil hududlar barpo etildi. Ushbu hududning o‘simlik va hayvonot dunyosini tiklash bo‘yicha besh yillik milliy dastur ishlab chiqilmoqda.Orolbo‘yi mintaqasini rivojlantirish masalasi birinchi marta davlat siyosatining ustuvor yo‘nalishiga aylandi. Yuksak marralarga erishish uchun ikki qardosh millat yelkani yelkaga qo‘yib birgalikda harakat qilishi kerak. Ishonch bilan aytish kerakki, har bir o‘zbekistonlik uchun Qoraqalpog‘iston taqdiri – bu O‘zbekistonning taqdiri va hayoti, qoraqalpoq xalqining farovonligi – bu butun o‘zbek xalqining farovonligidir. Bizning dasturxonimiz to‘kinligi ham, yorqin kelajagimiz ham birligimizda. Darhaqiqat, iyul boshidagi Nukus voqealari hammani yanada ogoh va sezgir bo‘lishga va kerakli xulosalar qilishga chaqiradi. Avvalo, yoshlarimizning mafkuraviy immunitetini mustahkamlab, sog‘lom va teran aql-idrok, mustahkam iroda va tafakkur bilan barcha tahdid va xavf-xatarlariga munosib javob berishda birga harakat qilish muhimdir.Bugun Qoraqalpog‘iston hududida favqulodda holat e’lon qilinar ekan, bundan asosiy maqsad – yurtimizda tinchlik, osoyishtalik va hamjihatlikni saqlash. F.X.Usarova,O‘zR Fanlar akademiyasi huzuridagi O‘zbekistonning eng yangi tarixi masalalari bo‘yicha
Muvofiqlashtiruvchi-metodik markaz direktori v.b., siyosiy fanlar nomzodi, dotsent."
https://kun.uz/uz/news/2022/07/05/nukusdagi-noqonuniy-miting-ishtirokchilariga-psixotrop-moddalar-va-pul-tarqatilgani-korsatilgan-vedomost-paydo-boldi,2022-12-01 20:31:38.067816,"«Qoraqalpog‘istonda mitingga boshlovchi qizil liderlarga ajratilgan pullar» deb nomlangan ro‘yxatda 28 kishining ism-sharifi keltiriladi. Jumladan, Yerimbeteva Maryashga 12 mln so‘m, Esmuratov Quat, Sagintayev Murat, Dauletmuratov Allayar, Nuranov Ziyavatdin, Seydabullayev Omirzak, Matchanova Janar, Bauyetdinov Tursinbay, Abdiramanov Aydos va boshqalarga 7 mln so‘mdan, Yesboskinov Sadiraddin, Baynazar Muhabbat, Kadirekov Sharapatdin, Abdimuratova Akkenjye, Nurmanov Ruslan, Begjanov Amanyaz, Abdimuratov Ruslan, Yelmuratov Ixlas, Adigamov Muxtor, Jumagulov Kushat va boshqalarga 4 mln so‘mdan berilgani qayd etilgan.Miting faollariga tarqatilgan pullarning umumiy miqdori 111 mln so‘mni tashkil etadi.Shuningdek, ushbu ro‘yxatda noqonuniy miting ishtirokchilariga 12 blok aroq, tromodol, zopiklon va boshqa nomdagi psixotrop tabletkalar, futbolka hamda suv tarqatilgani haqidagi ma’lumotlarni ko‘rish mumkin.E’tiborli jihati, ro‘yxatda 16-o‘rinda zikr etilgan Berdiyev Arslon psixotrop moddani olishdan yoki boshqa biror topshiriqni bajarishdan bosh tortgan – ushbu shaxs ism-familiyasining to‘g‘risiga «Rad etdi, sotqin» deb yozib qo‘yilgan.Milliy gvardiya qo‘mondoni, general-mayor Rustam Jo‘rayev 4 iyul kungi videomurojaatida tartibsizliklar sodir bo‘lgan joyda turli jarohatlar olib, vafot etgan 14 kishidan 13 nafari alkogol va giyohvand moddalar ta’sirida bo‘lgani aniqlanganini ma’lum qilgandi.Kun.uz Qoraqalpog‘iston voqealarini tergov qilish va tezkor-qidiruv tadbirlariga rahbarlik qilayotgan Bosh prokuratura axborot xizmati bilan bog‘lanib, internetda tarqalgan ro‘yxat va unda keltirilgan ma’lumotlar yuzasidan rasmiy ma’lumot so‘radi. O‘zbekiston bosh prokurori matbuot kotibi Hayot Shamsuddinov bu haqda ma’lumotga ega bo‘lishi bilan uni OAV uchun taqdim etishini bildirdi.Avvalroq internetda namoyishchilar orasida turgan qizil kiyimli noma’lum shaxslar aks etgan suratlar tarqalgan, ular olomon ichiga kiritilgan provokatorlar ekani va bir-birlarini tanishlari uchun ham bir xil kiyim kiyib olishgani, zarur paytda sodda insonlarning hissiyotlariga tegib, g‘alayon yuzaga keltirishgani taxmin qilingandi.5 iyul kuni Nukusning «Gone kala»sida topilgan ro‘yxat ushbu taxminlarni tasdiqlayotgandek. Lekin hozircha rasmiylar bu borada hech qanday munosabat bildirmadi."
https://kun.uz/uz/news/2022/07/05/ozbekneftgaz-aj-boshqaruv-raisi-mehriddin-abdullayev-socar-kompaniyasi-rahbari-rovshan-najaf-bilan-muzokaralar-otkazdi,2022-12-01 20:31:39.443312,"“O‘zbekneftgaz” Aj Boshqaruv raisi Mehriddin Abdullayev Rovshan Najafga avvalo tashrifi uchun minnatdorchilik bildirdi hamda Jamiyat faoliyati bilan tanishtirdi.Uchrashuv davomida neft-gaz sohasida istiqbolli hamkorlik va loyihalarni birgalikda amalga oshirish, o‘zaro hamkorlikning istiqbolli natijalari muhokama qilindi.Dastlab tomonlar qo‘shma loyihalarni amalga oshirishning bugungi holatini muhokama qildilar va ularni jadallashtirish mexanizmlarini ko‘rib chiqdilar.Xususan, imzolangan qo‘shma “Yo‘l xarita”lari va kelishuvlarning ijrosi jarayoniga e’tibor qaratildi. Uchrashuvda tomonlar neft-gaz va kimyo sanoatida loyihalarni birgalikda amalga oshirish xususan, texnologiyalar va professional tajriba almashish imkoniyatlariga ham alohida to‘xtalib, loyihalarni birgalikda o‘rganish bo‘yicha dastlabki kelishuvga erishdilar.“O‘zbekneftgaz” AJ Boshqaruvi raisi ilmiy tadqiqot va loyiha-qidiruv ishlanmalari bo‘yicha dunyoning yetakchi tashkilotlaridan biri bo‘lgan “NIPI Neftegaz SOCAR” ilmiy tadqiqot institutining xizmatlari va uzoq yillik muvaffaqiyatli faoliyatini, shuningdek, 1959 yilda Farg‘ona neftni qayta ishlash zavodini loyihalashda ishtirok etganini alohida ta’kidladi.Shu bilan birga, “NIPI Neftegaz SOCAR” va “O‘zLITIneftgaz” o‘rtasida hamkorlikni yo‘lga qo‘yish muhimligi qayd etildi.Ozarboyjon delegatsiyasi a’zolari “O‘zbekneftgaz” AJning Modellashtirish markazi va Markaziy ishlab chiqarish-dispetcherlik boshqarmasining yuqori darajada yo‘lga qo‘yilgan ishlari bilan tanishdilar.Shuningdek, uchrashuv davomida “SOCAR” xodimlarini joylarga chiqib “O‘zbekneftgaz” AJning gaz-kimyosi sohasidagi muvaffaqiyatli tajribasi bilan tanishtirish, va “SOCAR” kompaniyasi ko‘magida O‘zbekiston Respublikasi neft-gaz va neft-gaz-kimyo mahsulotlari eksport salohiyatini oshirish masalalari muhokama qilindi.Yakunida tomonlar rahbarlari bir-birlariga doimiy qo‘llab-quvvatlash va kompaniyalar o‘rtasidagi hamkorlikni rivojlantirishga alohida e’tibor qaratganliklari uchun minnatdorchilik bildirdilar.Ma’lumot uchun: Ozarboyjon Respublikasining Davlat neft kompaniyasi (Ozarboyjon Respublikasining Davlat neft kompaniyasi, qisqartirilgan “SOCAR”) neft va gazni qazib olish, qayta ishlash, transportirovka qilish, neft va neft mahsulotlarini ichki va xalqaro bozorlarda sotish, neft va gaz quvurlarini qurish va ulardan foydalanish bilan shug‘ullanadi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/07/05/kishi-haji-qabul-bolganini-bilmoqchi-bolsa-undan-keyingi-hayotiga-qarasin-hasanxon-yahyo-abdulmajid,2022-12-01 20:31:40.905110,"Kun.uz haj ibodati, uning hikmatlari, hojilarga beriladigan savoblar, Haj qilishdagi niyat hamda ushbu ulug‘ ziyoratga doir xalqimizni qiziqtirgan masalalar yuzasidan shayx Muhammad Sodiq Muhammad Yusuf nomidagi masjid imom-noibi Hasanxon Yahyo Abdulmajid bilan suhbat uyushtirdi.— Qabul bo‘luvchi Haj qanday bo‘ladi, buning oyat va hadislarda qanday belgilari kelgan?— Qabul bo‘luvchi Hajning shart shunday oyati karimada kelgan: ""Kimga haj farz bo‘lsa, uyat so‘zga yaqinlashmasin, tortishmasin, fisqqa, gunohga aralashmasin"". Hatto er-xotin o‘rtasida ham jinsiy munosabatga oid gaplar bo‘lmasligi kerak. Dunyo lazzatlarini mana shunday zohiran va botinan tark qilish bu maqbul Hajning shartlari. Ana shunday Haj mabrur Haj deyiladi.Uning belgisi inson o‘z ruhiyatida poklanish, yuksaklikni sezadi. Hajdan keyin u oldingi gunohlarini qilolmay qoladi. Kishi Haji qabul bo‘lganini bilmoqchi bo‘lsa, Hajdan keyingi hayotiga qarasin. Hajdan keyin taqvoda mustahkam bo‘lsa, oldingi gunohlariga qaytmasa, inshallah Haji qabul bo‘libdi.To‘liq suhbat bilan yuqoridagi videoda tanishish mumkin.Farrux Absattarov suhbatlashdi.
Tasvirchi va montaj ustasi Abduqodir To‘lqinov.Videolavha va maqoladagi diniy matnlar Vazirlar Mahkamasi huzuridagi Din ishlari bo‘yicha qo‘mitaning tegishli ekspertiza xulosalari asosida tayyorlangan."
https://kun.uz/uz/news/2022/07/05/ssv-toshkentda-yosh-bola-qiynoqqa-solinib-massaj-qilingani-aks-etgan-video-boyicha-rasmiy-malumot-berdi,2022-12-01 20:31:42.394022,"Internetda shifokorlar maxsus kiyimidagi shaxs kichik yoshdagi bolaga jismoniy og‘riq berib, uqalash muolajasi amalga oshirilayotgani aks etgan videolavha tarqaldi. SSV jamoatchilik o‘rtasida muhokamalarga sabab bo‘layotgan ushbu voqea yuzasidan bayonot berdi.Telegram’da tarqalgan videoda voqea Chilonzor tumanidagi 38-oilaviy poliklinikada tasvirga olingani aytiladi. Sog‘liqni saqlash vazirligining aniqlik kiritishicha, videolavhadagi uqalash seansi 38-oilaviy poliklinikada emas, balki ushbu muassasa binosining xususiy korxonaga tegishli bo‘lgan qismidagi xonalardan birida amalga oshirilgan.«Massaj muolajasini bajargan shaxs B.Z. bilan suhbatda u mazkur faoliyat bilan shug‘ullanish uchun tegishli ruxsatnoma va sertifikatga, qolaversa, fizioterapiya yo‘nalishida diplom va malaka toifasiga ega emasligini ma’lum qildi. Shu bois Sog‘liqni saqlash vazirligi yuqoridagi holatga huquqiy baho berish uchun huquq-tartibot idoralariga murojaat qildi», deyiladi rasmiy bayonotda.SSV matbuot xizmati Respublika ixtisoslashtirilgan travmatologiya va ortopediya ilmiy-amaliy tibbiyot markazi mutaxassislarining B.Z.ning xatti-harakatlari yuzasidan xulosalarini ham taqdim etgan.Ahrorbek Jo‘rayev, Bolalar ortopediyasi bo‘limi rahbari, tibbiyot fanlari doktori, professor:– Bolalar ortopediyasi amaliyotida uqalash muolajalari keng qo‘llaniladi va buning qat’iy qoida hamda talablari mavjud. Mazkur jarayonda kasallik turi, bolaning yoshi va holati hisobga olinib, har bir bemorga individual yondashilishi zarur.Ammo eng muhim talablardan biri uqalash muolajasi chog‘ida kichik yoshli bemorda qo‘rquv bo‘lmasligi shart! Ammo videolavhada bola stress holatida ekanini ko‘rdik. Hatto yonida yaqini o‘tirganiga qaramay, tinimsiz yig‘lab, bezovta bo‘lmoqda. Bu uning nafaqat jismoniy salomatligi, balki ruhiyatiga ham juda yomon ta’sir ko‘rsatadi. Qisqa qilib aytganda, tibbiyotda bunday uqalash muolajasiga mutlaqo yo‘l qo‘yib bo‘lmaydi.Iskandar Xo‘janov, Bolalar travmatologiyasi bo‘limi mudiri, tibbiyot fanlari doktori, professor: – Massaj muolajalari ohista boshlanib, yuqori darajaga ko‘tarilgach, yana ohistalik bilan tugashi kerak. Lekin biz videoda buning butunlay aksini ko‘rdik. Bunday holatlarda uqalash muolajasidan so‘ng paylar jarohatlanishi va hatto suyaklar sinishi kuzatilishi mumkin.Massaj jarayonida og‘riq sindromi paydo bo‘lsa, bu kuchli qo‘rquvni keltirib chiqaradi. Ushbu holat esa keyinchalik zararlangan bo‘g‘imlarning umrbod ishlamay qolishi, ya’ni kontraktura paydo bo‘lishiga olib keladi. Shundan kelib chiqib, videolavhadagi muolaja usulini bugungi kun tibbiyotiga butunlay yot deb hisoblayman.Muratjan Saliyev, ilmiy ishlar bo‘yicha direktor o‘rinbosari, tibbiyot fanlari nomzodi: – Uqalash muolajasi bilim, mahorat va tajriba talab etadi. Shu sababli ota-onalar bunday davolash seanslari uchun aynan shu sohaga ixtisoslashgan professional tibbiyot xodimlariga murojaat qilishlari lozim. Videolavhadagi xatti-harakatlarga kelsak, bu tibbiy uqalash muolajasi standartlariga mutlaqo to‘g‘ri kelmaydi. Gap inson, ayniqsa, jondan aziz farzandlarimiz salomatligi haqida ketar ekan, bu kabi holatlarga aslo ko‘z yumib bo‘lmaydi, degan fikrdaman.Ayni paytda holat yuzasidan tekshiruv ishlari davom ettirilmoqda va ularning natijalari bo‘yicha qo‘shimcha ma’lumot beriladi. "
https://kun.uz/uz/news/2022/07/05/buxoroda-noqonuniy-ravishda-10-ming-dollarga-yer-sotmoqchi-bolgan-shaxs-ushlandi,2022-12-01 20:31:43.887966,"Buxoro viloyat huquqni muhofaza qiluvchi organlar tomonidan o‘tkazilgan tezkor tadbirda fuqaro H.R. fuqaro R. ga Shofirkon tumani «Tezguzar» MFY hududida tomorqa xo‘jaligi uchun ajratilgan 16 sotix yer maydonini boshqa bir fuqaro N.ga tanishlari orqali uy-joy qurish uchun rasmiylashtirib berish evaziga 10 000 AQSh dollarini olgan vaqtida ashyoviy dalillar bilan ushlangan.Yana bir o‘tkazilgan tergovga qadar tekshiruvda fuqaro X.J. boshqa bir fuqaro J.ning ishonchiga kirib, unga Buxoro shahri Alpomish ko‘chasida joylashgan 10 sotix bo‘sh yer maydonini uy-joy qurish uchun uning nomiga rasmiylashtirib berish evaziga 35 000 AQSh dollarini firibgarlik yo‘li bilan qo‘lga kiritganligi aniqlangan.Mazkur holatlar yuzasidan ushbu fuqarolarga nisbatan Jinoyat kodeksining 168-moddasi va 28, 211-moddasi bilan jinoyat ishlari qo‘zg‘atilib, dastlabki tergov harakatlari olib borilmoqda."
https://kun.uz/uz/news/2022/07/05/toshkentda-qoidalarni-qopol-ravishda-buzgan-avtobus-haydovchilariga-chora-korildi,2022-12-01 20:31:45.870745,"Ichki ishlar vazirligi Jamoat xavfsizligi departamenti Yo‘l harakati xavfsizligi xizmati Toshkent shahrida qoidalarni qo‘pol ravishda buzib harakatlangan ikki avtobus haydovchilariga chora ko‘rilgani haqida ma’lumot berdi.Ijtimoiy tarmoqda Isuzu avtobusi haydovchisi transport vositalarining oqimiga qarama-qarshi tarzda harakatlanganligi hamda SAZ LE60 rusumli avtobus haydovchisi svetoforning taqiqlovchi qizil chirog‘ida harakatlanganligi aks etgan videolar tarqaldi.Videolar Toshkent shahar IIBB JXX YHXB xodimlari tomonidan o‘rganilib, ushbu Isuzu hamda SAZ LE60 avtobus haydovchilariga nisbatan belgilangan tartibda ma’muriy bayonnomalar rasmiylashtirilgan."
https://kun.uz/uz/news/2022/07/04/toshkent-viloyatida-poliklinika-shifokori-avtomobilda-shoshilinch-tuguruqni-amalga-oshirdi,2022-12-01 20:31:47.352850,"Toshkent viloyatining Qibray tumani Chinobod ko‘chasidan avtomashinaga chiqqan homilador ayolni yo‘lda to‘lg‘oq tutgan. SSV matbuot xizmati xabar berishicha, unga hamroh bo‘lgan qaynonasi taksi haydovchisiga eng yaqin tibbiyot muassasasiga olib borishni so‘ragan. «Poytaxtimizdagi Ulug‘bek shaharchasi 1-son poliklinikasi hududiga «Matiz» rusumli avtomashinada olib kelingan homilador ayolga zudlik bilan tibbiy yordam ko‘rsatishga kirishildi. Bu vaziyatda har bir soniya hisobli edi. Tug‘uruq jarayoni esa allaqachon boshlangan. Shoshilish zarur! Aslida oilaviy poliklinika go‘dakni dunyoga keltirish uchun mo‘ljallanmagan bo‘lsa-da, ayolni shundoqqina ro‘paradagi ushbu muassasa binosiga olib o‘tishga ham fursat yetmadi. Poliklinika mudirasi Hilola Jamilova o‘ta tezkorlik bilan butun mas’uliyatni zimmasiga olib, avtomobilning o‘zida ayolga doyalik qilishga kirishdi.Mutaxassisligi akusher-ginekolog bo‘lgan mudira va uning jamoasi sa’y-harakati va qat’iyati sababli tug‘uruq muvaffaqiyatli amalga oshirildi», deyiladi vazirlik xabarida.Shundan so‘ng ona va bola sog‘lom holda poliklinikaga eng yaqin hisoblangan Qibray tumani tibbiyot birlashmasi tasarrufidagi tug‘uruq kompleksiga mutaxassis hamrohligida olib borilgan. Hozir ona-bolaning ahvoli yaxshi, ular salomatligi tug‘uruq kompleksi shifokorlari nazorati ostida."
https://kun.uz/uz/news/2022/07/03/ura-deganga-qoshilib-ketaverish-qahramonlik-emas,2022-12-01 20:31:48.787000,"Qoraqalpog‘istonda sodir bo‘lgan voqealar barchani birdek qayg‘uga soldi. Ayniqsa, ijtimoiy tarmoqlarda tarqatilgan feyk xabarlarni odamlar haqiqat sifatida qabul qilishi xavotirni yanada oshirdi. Aslida, bu voqealar ortida bir guruh g‘alamislar turganiga yetarlicha dalillar bor edi.Tekshirib ko‘rilmagan axborotga ishonish va unga ko‘r-ko‘rona ergashish doim halokatli bo‘lgan. Nukusdagi voqealarni «olovlantirish»da ana shunday yolg‘on axborotlar «maydonga tashlandi». Buning ortida ma’lum bir guruh ishlaganini esa kimdir sezdi, kimdir sezmadi.Masalan, ijtimoiy tarmoqlarning birida Qoraqalpog‘istonning pul birligi e’lon qilindi. Buni kim yasadi, qachon yasashga ulgurdi, degan savol hech kimni o‘ylantirmadi. Yoki o‘sha guruhda tarqatilgan videoda Qoraqalpog‘istonning yangi madhiyasini ham uchratish mumkin. Bunday g‘oyalar bir kunda va oddiy xalqda tug‘ilmasligi, alohida tayyorgarlik va vaqt talab qilishi barchaga ma’lum. Bu barchasiga oldindan tayyorgarlik ko‘rilganini ko‘rsatadi.Shuningdek, ijtimoiy tarmoqlarda ikki millat orasiga sovuqchilik tushirish maqsadida tinmay millatchilik ruhidagi qarama-qarshi fikrlar yozildi. Ushbu fikrlarni yozayotganlarning aksariyati noaniq profilda, kimligi noma’lum. Facebook va Telegram tarmoqlaridagi shunaqa provokatsion fikrlar taqqoslab ko‘rilsa, ma’no-mazmuni va so‘z ishlatishidan ularni ma’lum bir guruh yozayotganini tushunish mumkin edi. Ya’ni o‘zbekchasini ham, qoraqalpoqchasini ham. Bu oddiy odamlarni ushbu girdobga tortish va ularda millatchilik ruhini uyg‘otish uchun qilingan xiyla ekanini ko‘pchilik sezmadi. Oqibatda, bu girdobga tushib qolganlar ham bo‘ldi.Prezident Qoraqalpog‘istonga yetib bordi, xalq bilan uchrashdi, ularning talabi bajarildi. Ammo ko‘chada to‘planishlar davom etdi, tinchlikni saqlash uchun borgan harbiylarga hujum qilish holatlari uchradi. Bu jihat ham ko‘p narsani «gapiradi» aslida. Ayni vaqtga kelib, ahvol yaxshilandi, vaziyat to‘liq nazoratga olingan.Tekshirilmagan axborotlarda goh yashirin, goh oshkora undovlar hamon davom etayotgan bo‘lishi mumkin. Atrofdagi xabarlar to‘g‘ri tahlil qilinmas, uning ortida nima va kimlar turgani tushunilmas ekan, xavf saqlanib qolaveradi. Ura, deganga qo‘shilib ketaverish qahramonlik emas.Ruslan Saburov, Kun.uz muxbiri"
https://kun.uz/uz/news/2022/07/02/biznesda-trener-bolmaydi,2022-12-01 20:31:50.277443,"“Yoshligimda otam og‘ir kasal bo‘lib qoldilar, 3 ta opam va meni boqish o‘qituvchi bo‘lib ishlaydigan onamning zimmalariga tushib qoldi. Onamning mushkullarini oz bo‘lsa-da yengil qilish maqsadida 13 yoshimdan boshlab Karvon bozorda savdo qilishni boshladim, lekin shu bilan birga maktabdagi o‘qishimni qoldirmadim, a’lochi o‘quvchilar qatorida edim”, - deb bolalik davrini eslaydi tadbirkor Kamoliddin Sultonov.U 13 yoshida Chimkentga, 15 yoshida Bishkekka, 16 yoshida Olmaotaga, 18 yoshida esa Xitoy davlatiga borib tovar olib kelgani haqida gapirar ekan, taqdir taqozosi bilan yoshlikdan pul bilan muomala qilishni boshlagani bugungi erishgan yutuqlariga kuchli poydevor bo‘lib xizmat qilganini aytdi.“Tadbirkor birinchi o‘rinda halol bo‘lishi kerak, ikkinchi o‘rinda qat’iyatli bo‘lishi va uchinchi o‘rinda qiyinchiliklarga  tayyor bo‘lishi kerak, deb yosh tadbirkorlarga maslahat beraman. Undan tashqari muvaffaqiyatli biznes egasi bo‘lish uchun albatta, “biznes ilmi”ni o‘rganish kerak. Dunyo istasang ham ilm o‘rgan, oxirat istasang ham.Biznesda asosiysi pul emas, juda ko‘p marotaba 0 ga, hatto minusga ham tushib qolganman, lekin orttirilgan bilim va tajriba, qolaversa yaxshi jamoa bo‘lsa, yangitdan biznesni boshlab, katta marralarga erishsa bo‘ladi.Bugungi kunda tadbirkorlarga bozor faqat Toshkent yoki O‘zbekiston emas, butun dunyoni bozor deb ko‘rishni, mahsulotlar sifatini oshirib, chet el davlatlariga eksport qilishdan cho‘chimaslikni, arzon mahsulotlar ishlab chiqarishni emas, yuqori texnologik tovarlar ishlab chiqarishni yo‘lga qo‘yishni tavsiya qilaman”, - deb ta’kidladi tadbirkor.Ko‘rsatuv muallifi va boshlovchi – Abbos Rizqiyev.
Tasvirchi – Mirvohid Mirrahimov."
https://kun.uz/uz/news/2022/07/02/dedovshina-gurur-emas-zulm-maskaniga-aylangan-sssr-armiyasi,2022-12-01 20:31:51.794751,"Bugun askar bo‘lish – ko‘plab yigitlarning orzusi. Lekin yaqin o‘tmishimizda shunday davrlar bo‘lganki, o‘g‘il o‘stirayotgan ota-onalar farzandlari voyaga yetib, armiya yoshiga yaqinlashgan sari vahimaga tushar, ularni harbiy xizmatdan olib qolish uchun hamma narsaga tayyor edilar. Bunday kayfiyat aholi orasida o‘z-o‘zidan paydo bo‘lgan emas.Sobiq ittifoq davrida armiyadagi nosog‘lom muhit, harbiy xizmatchilar o‘rtasida millatchilik va mahalliychilik chuqur ildiz otgani, “dedovshina” deb atalmish illat tufayli to‘rt muchasi sog‘lom yigitlar harbiy xizmatdan uylariga tobutda yoki mayib-majruh bo‘lib qaytishi avj olgan, tabiiyki, bu muammo o‘zbekistonliklarning armiya va harbiy xizmatga nisbatan munosabatini tubdan o‘zgartirib yuborgan edi.“1978 yili harbiy xizmatga borganman. Harbiy dengiz flotida xizmatni o‘taganman. Arxangelsk, Shimoliy dengiz, Qutborti degan chekka joylarda, bir yarimorolda xizmat qilganman. O‘sha yillari “dedovshina” eng avjiga chiqqandi. “Ded”larning zulminiyam ko‘rganmiz, keyinchalik o‘zimiz “ded”ga aylangach o‘zimiz ko‘rgan zulmlarni yangi kelganlarga qaytarganmiz.Harbiydan borishdan avval armiyada, flotda oldin borgan askarlar keyin kelganlarga zug‘um o‘tkazishini, har xil usullarda qiynoqqa solishini bilardik. Shunga ruhan tayyor bo‘lib borganmiz. Eng qizig‘i, men borgan harbiy bo‘linmada mendan boshqa chaqiriluvchilar, ya’ni yosh askarlar bo‘lmagan. Kuzgi chaqiruv bilan yakka o‘zim borganman. Mendan oldingi bahorgi chaqiruvdayam bu yerga yangi askar kelmagan ekan. Menga: “O‘zingni osganing yaxshi bu yerda xizmat qilgandan ko‘ra”, deyishdi.Harbiy bo‘linmada tundan keyin hali uyg‘onib ulgurmasimdan ustimdan “adyol”ni otib yuborib: “Vstat” deyishdi. Pastga tushishim bilan men umrimda ko‘rmagan-tanimagan ikkita “ded” gumburlatib urib ketishdi. Hech qanday sababsiz. Birinchi kuniyoq kamida 4-5 marta asossiz kaltak yedim”, deb hikoya qiladi qo‘qonlik Rahimjon Rahmat.“Sovet armiyasida, tabiiyki, ofitserlarga “dedovshina”ning mavjudligi qulay bo‘lgan. Chunki askarlarni “ded”lar orqali boshqarish osonroq bo‘lgan. Ularga ko‘rsatma berilsa bo‘ldi, qolganini “ded”larning o‘zi eplardi, kerak bo‘lsa “ded”lar askarlarga komandirlarning o‘rniga rahbarlik qilishardi.“Dedovshina” masalasida yuragimni o‘rtaydigan bir narsa bor. Boshqa payt bo‘lsa-ku tushunsa bo‘lar, ammo urush holatidayam armiyada askarlar o‘rtasida “dedovshina” davom etgan. 1968–1969 yillarda Vengriyada xizmat qilgan bir suhbatdoshim boshidan o‘tgan voqealarni aytib bergandi. Armiyada payti Chexoslovakiyada sodir bo‘lgan xalq harakatini bostirish uchun safarbar qilinganlar safida u kishi ham bo‘lgan ekan.Sovet armiyasining maxsus bo‘linmasi o‘sha paytdagi Chexoslovakiya davlatining poytaxti bo‘lgan Praga shahriga kirib borgan. Maxsus bo‘linmada slavyan bo‘lmagan ikki kishi – bir o‘zbek va bir gruzin bo‘lgan va ular muttasil azoblangan. Suhbatdoshimning aytishicha, “starshina” nuqul “aziyat” deb kamsitavergani jonidan o‘tib ketgani uchun janglardan birida orqasidan uni otib tashlagan ekan.Afg‘on urushi haqida juda ko‘p yozganman, ushbu urushda qatnashganlarning xotiralarini yozib olganman. Aynan mana shu masala bo‘yicha ham ularning ko‘pchiligi boshdan kechirganlarini aytib berishgan. Afg‘onistonda ular haqiqiy janglarda qatnashishgan, hammalarining umumiy dushmani bo‘lgan, jang maydonida yelkama-yelka turishgan. Lekin shu sharoitda ham askarlar o‘rtasida zo‘ravonlik davom etgan.Hozirgina jangdan, o‘limdan qaytgan askarlar “ded”lar tomonidan qiynoqqa solingan, masxaralangan. Aksar holatlarda o‘zbek yigitlari, markaziy osiyoliklar tahqirlangan, kamsitilgan. Natijada zulmdan joni halqumiga kelganlar jang payti o‘zlariga azob bergan “ded”larni otib tashlashgan. “Dedovshina” shunchalik yaramas illatki, hatto urush sharoitida ham yo‘q bo‘lib ketmagan”, deydi yozuvchi Karimberdi To‘ramurod.“1967 yilda tug‘ilgan katta ukamni institutning 1-kursida tahsilni tamomlashi bilan Afg‘onistonga urushga olib ketishgandi. O‘sha yillari urush avjiga chiqqan, hamma yaqinlari haqidagi xabarlarni xavotir bilan kutib o‘tirishardi.Undan keyin tug‘ilgan ukam Ikromov Shokir 1988 yili stroybatga tushganda hammamizning ko‘nglimiz ancha xotirjam tortgandi. Har holda Afg‘onistonmas-ku deb o‘ylab ortiqcha tashvish ham chekmaganmiz. Taqdirni qarangki, urush o‘chog‘idan ukam sog‘-salomat qaytib keldi, tinch joyda xizmat qilayotgan Shokir ukam esa kelishiga ikki oy qolganda nobud bo‘lgani haqida uyimizga telegramma kelgan. O‘sha paytda yosh bolam bo‘lgani uchun bu haqda menga aytishmagan, otam tog‘am bilan birga harbiy qismga borib besh kun deganda ukamning jasadini olib kelishgan.Mayitni olib kelishganda faqat manglayida ozgina chuqurcha bor edi. Boshi yorilmagan, boshqa jarohatlar bo‘lmagan. Qurilishdan 3-qavatidan o‘zi tushib ketdi deb aytishgan. Lekin nimaga shunday voqea ro‘y bergani, bu qanday holatda sodir bo‘lgani, kimdir qasddan itarib yuborganmi, hech kimning hech narsadan xabari bo‘lmagan. Otam buning tagiga yetishga rosa harakat qildilar, ammo bu urinishlardan natija bo‘lmadi.Onam o‘sha vaqtda 49 yoshda edilar. Shunaqa yomon ahvolga tushib qolgandilar, 40 kun ovqat yemay qo‘ygandilar. Ona uchun nihoyatda og‘ir bo‘larkan bunday sinovni boshdan kechirish... Shu voqeadan keyin otamning ham, onamning ham sochlari bir kechada oqarib ketgan. Otam olamdan o‘tib ketdilar, onam hozir 83 yoshga to‘ldilar, lekin haligacha ularni farzand dog‘i qiynab keladi”, deydi parkentlik Muyassar Xoliqova.“Armiyada insonning tabiati ko‘rinadi. Jismonan baquvvat bo‘lsangiz, ruhingiz kuchli bo‘lsa, “ded”lar kamroq qiynoqqa solardi. Agar zaif bo‘lsangiz, shafqat so‘rab yalinib-yolvorsangiz ko‘proq qiynoqqa solinasiz. Eng og‘ir toshni eng zaif odamning yelkasiga yuklashadi. Men buning yuz martalab guvohi bo‘lganman. O‘zini himoya qilolmaydigan, yig‘lab rahm-shafqat so‘raydigan askarlar eng ko‘p kaltakni yeydi. Insonning tabiati shunday ekanki, qanchalik zolimning rahmini keltirishga harakat qilsangiz u sizga yanayam ko‘proq zulm o‘tkazarkan.“Molodoy”, ya’ni yosh askarlar “ded”larning paytavasini, kiyimlarini yuvardi, oshxonadan ovqatini olib kelib berardi, ertalab kiyimlarini dazmol qilishardi, joyini to‘g‘rilardi. Biz xizmat qilgan bo‘linmada aroqxo‘rlik avj olgandi, bizdan ko‘p xizmat qilgan matroslar aroq ichib kelib bizni har xil usullar bilan qiynashardi.Masalan, hammani devorga tirab qo‘yib, ularga qarata basketbol to‘pi tepilardi. “Taburetka”larni taxlab chiqib, ustiga askarlar chiqarilgach, “taburetka”lar tepib yiqitilardi. Eshak qilib minishlar bor edi. Xullas, odam ayab o‘tirilmasdi. Odam o‘lib qoladi yoki mayib bo‘lib qoladi degan narsa yo‘q edi. Shuning uchun men Sovet armiyasi “dedovshina”ning ortidan o‘zini o‘zi zaiflashtirgan deb hisoblayman”, deydi Rahimjon Rahmat.“Tarixan “dedovshina”ning boshlanishi Brejnev zamoniga borib taqaladi. Ungacha Sovet armiyasida bunday “an’ana” bo‘lmagan. Brejnev davriga kelib ko‘proq xizmat qilganlar harbiy xizmatga endi kelganlarga akalik qilishi kerak degan tamoyil joriy etilgan. Askarni serjant yoki ofitserlarmas, katta askarlar tarbiyalashi kerak, bilmaganini o‘rgatishi kerak degan yozilmagan qoida paydo bo‘lgan.Agar bu narsa to‘g‘ri yo‘lga qo‘yilib, to‘g‘ri yuritilganda aslida ancha mantiqli ish. Chunki askarga serjant yoki ofitserlarga nisbatan o‘zining safdoshi bilmaganini yaxshiroq, soddaroq tilda tushuntirgani qulayroq aslida. Lekin nazorat sustlashishi natijasida “dedovshina” haqiqiy zulm mashinasiga aylanib ketdi.Sobiq ittifoq paytida “Paxta ishi”, “O‘zbeklar ishi” shov-shuv bo‘lgan yillari Qurolli Kuchlarda o‘zbeklarga nisbatan ommaviy nafrat kuchayib ketdi. Aynan o‘sha yillari men kursant bo‘lganman. O‘sha paytlari “Izvestiya” “Trud” nomli gazetalarda har hafta ikki martadan O‘zbekistondagi Ahmadjon Odilov turmalari, Sharof Rashidovdan qolgan korrupsiya, qo‘shib yozishlar va boshqa jinoyatlar “fosh etilgan” katta-katta maqolalar chiqardi.Butun ittifoq miqyosida o‘zbeklar shunchalik o‘g‘ri degan qarash hosil qilingan. Ichki ijtimoiy muammolardan chalg‘itish maqsadida Andropov ataylab mana shunday siyosat yurgizgan. Oldin O‘zbekistondan boshlagan, keyin boshqa joylarda, xususan, Kavkazda ham shunday ishlarni qilishni rejalashtirgan, lekin umri yetmay qolgan. Ana o‘sha siyosat sababli ittifoq miqyosida o‘zbek xalqiga nisbatan nafrat kuchayib ketgan, bu armiyada ham bilingan. Buning natijasida o‘zbek askarlari ofitserlar, serjantlar, boshqa millat vakili bo‘lgan askarlar tomonidan masxaralangan, ayovsiz kaltaklangan. Bir yildamikin, harbiy xizmatdan 800 ta o‘lik tobutda qaytgandi o‘sha paytlar”, deydi iste’fodagi podpolkovnik Shokir Dolimov.O‘sha yillari G‘allaorol tumanida yashagan Musulmon Abdusalomov “O‘zbekiston adabiyoti va san’ati” gazetasiga maktub yozadi. Armiyada nobud bo‘lgan farzandi jasadi xor bo‘lgani, u xizmat qilgan harbiy qismdan hech kim kelib hol so‘ramaganidan zorlangan otaning ushbu maktubi jurnalist Karim Bahriyevning o‘zbek matbuotida shov-shuv bo‘lgan “Oy borib omon qaytmagan bolam” nomli maqolasi yozilishiga turtki bo‘lgan.“Xatni o‘qib qattiq hayajonlandim. Bir inson farzandni dunyoga keltiradi, tagini yuvadi, beshikka belaydi, katta qiladi, maktabga beradi, 18 yoshga yetganda armiyaga yuboradi-da, harbiy xizmatda o‘zini “ded” deb biluvchi uzoqroq xizmat qilgan askarlar uni urib o‘ldirib qo‘yishadi. Xat kelgach, o‘sha joyni qidirib G‘allaorolga bordim, u yerdan esa tillo chiqadigan Marjonbuloq konlaridan o‘tib tog‘dagi bir qishloqqa borib qoldim.Marhum askar dunyodan, taraqqiyotdan uzilib qolgan, SSSRdagi maqtalgan hayotdan yiroq qoloq bir qishloqda katta bo‘lgan bola ekan. Ehtimolki, 18 yoshga kirguncha ko‘rgan dunyosi o‘sha qishloqdan boshqa narsa emas. Va bu xalq SSSRga nima qarzi borki, tillosini qazib olib chiqib ketayotgan bo‘lsalar, ammo qishloqda na asfalt yo‘l bo‘lsa va na gaz borgan bo‘lsa... Ana shunday taraqqiyotdan chetda qolgan joydagi oilaning bir bolasini olib armiyada o‘ldirib qaytarib berishgan. Ya’ni men marhum tug‘ilib o‘sgan hududga borganimda fojianing yanayam kattaroq ekanini his qilganman.Maqolani boshlaganimda SSSRda hamma teng huquqli bo‘lsa nega harbiy xizmatda bir millat vakili boshqa millat vakilini kaltaklashi kerakligini ko‘targanman. Nima uchun 40-50 daraja jaziramada ulg‘ayganlar 40-50 darajali qahratonda xizmat qilishi kerak, askarlar o‘zlari katta bo‘lgan davlatning ob-havosiga yaqin hududlarga yuborilmasligini, hamma o‘z vatanida xizmat qilsa nima bo‘lishini savol ostiga olganman. Umuman, armiyadagi muhit, harbiy xizmatchilar o‘rtasidagi axloqiy muammolarni qalamga olganman. Harbiy xizmatga chaqiruv samarasiz ekani, armiya professionallashishi kerakligini yozganman”, deydi jurnalist Karim Bahriyev.SSSR Mudofaa vazirligi Turkiston harbiy okrugi rasmiy nashri – “Frunzevets” gazetasining 1989 yil 25 oktyabridagi sonida Bondarenko ismli podpolkovnikning “Oy borib omon qaytmagan bolam” nomli maqolaga nisbatan raddiyasi e’lon qilinadi. Muallif jurnalist Karim Bahriyevni armiya obro‘yiga putur yetkazishda, shuningdek, SSSR konstitutsiyaga qarshi chiqishda ayblaydi.Kezi kelganda ta’kidlash kerakki, “O‘zbekiston adabiyoti va san’ati” gazetasi Bondarenkoning chiqishini javobsiz qoldirmagan. Gazetaning 1990 yil 23 fevraldagi sonida Karim Bahriyevning navbatdagi maqolasi e’lon qilingan. Unda muallif gazetxonlarning e’tirozlariga va “Frunzevets” nashrida chop etilgan raddiyaga bandma-band, rad etib bo‘lmas dalillar bilan javob qaytaradi.“Nega harbiydagi jinoyatlar ko‘pincha ochilmaydi? Chunki boshliqlar jazodan qo‘rqib jinoiy ishni “yiqildi”, “tok urdi”, “o‘zini o‘ldirdi”, “boshiga g‘isht tushib ketdi” deb yopib yuboradilar...Soldatlar birov kaltaklaganini aytmaydilar. Chunki jinoyatchi qamalsa ham sheriklari qoladi, qasos oladi. Shuning uchun ular guvohlik berishdan qo‘rqishadi. Mana, oddiy pol yuvdirish, paypoq tozalashdan boshlangan tartibsizlik goho qotillikka olib kelmoqda. 1989 yilning yanvar-sentabr oylari davomida 167 o‘zbek xonadoniga tobut kelgan. Har kuni kelib turibdi. So‘nggi qurbon hali tirik. Uni saqlash uchun harakat qilaylik”, deb yozadi Karim Bahriyev.Mustaqillikdan so‘ng respublika hududidagi harbiy tuzilmalar davlat tasarrufiga olindi. Shu tariqa milliy armiya shakllantirildi. Biroq sobiq ittifoq armiyasidagi illatlar saqlanib qolgan edi.Iste’fodagi podpolkovnik Shokir Dolimov istiqlolning ilk yillarida harbiy tuzilmalarda intizom oqsagani, muddatli harbiy xizmatchilar orasida o‘zboshimchalik bilan harbiy qismni tashlab ketish, umumqo‘shin nizomlarga zid xatti-harakatlar oqibatida jarohatlanish holatlari nihoyatda ko‘p bo‘lganini eslaydi.Kun.uz 28 may kuni kuni SSSR armiyasi safida jami necha nafar o‘zbekistonlik xizmat qilgani, ularning necha nafari harbiy xizmatdan mayib-majruh bo‘lgan yoki uylariga tobuti qaytganini so‘rab O‘zbekiston Mudofaa vaziri nomiga so‘rov yuborgan edi. Qonunda belgilangan muddat o‘tib ketgan bo‘lsa-da vazirlik tahririyat so‘roviga javob berganicha yo‘q.Ittifoq armiyasida dedovshinani ko‘rgan, zulmni tarbiya deb biladigan serjant va ofitserlar tufayli milliy armiyada ham nosog‘lom muhit 2008 yilgacha davom etib kelgan. O‘sha yili 20 noyabrdagi prezident farmoni bilan harbiy xizmatga yiliga bir marta chaqiriladigan bo‘ldi va bu hujjat askarlar o‘rtasidagi “dedovshina”ga rasman chek qo‘ydi.Jamshid Niyozov, jurnalist
Tasvirchi va montaj ustasi: Muhiddin Qurbonov"
https://kun.uz/uz/news/2022/07/02/ozbekiston-met-aj-2021-yil-uchun-moliyaviy-hisobotning-xalqaro-standartlari-boyicha-ernst-youngdan-ijobiy-xulosa-oldi,2022-12-01 20:31:54.010912,"O‘zbekiston Respublikasi Prezidentining 2020 yil 24 fevraldagi “Moliyaviy hisobotning xalqaro standartlariga o‘tish bo‘yicha qo‘shimcha chora-tadbirlar to‘g‘risida”gi PQ-4611-sonli qarori ijrosini ta’minlash maqsadida “O‘zbekiston milliy elektr tarmoqlari” AJda keng ko‘lamli ishlar amalga oshirilmoqda. Jumladan, “O‘zbekiston milliy elektr tarmoqlari” AJ boshqaruvi raisi Isaqulov Dadajon Aynaqulovich olib borayotgan keng ko‘lamli ishlar natijasida jahondagi yirik to‘rtta auditor-konsalting kompaniyalaridan biri hisoblangan, “Ernst & Young” MChJ kompaniyasi tomonidan “O‘zbekiston milliy elektr tarmoqlari” AJning 2019–2020 yillardagi hisoboti uchun ijobiy auditorlik xulosalari berilgan edi.2021 yil yakunlari bo‘yicha “O‘zbekiston milliy elektr tarmoqlari” AJ moliyaviy hisobotning xalqaro standartlari (MHXS) asosidagi konsolidatsiyalashgan moliyaviy hisobotni “O‘zbekiston milliy elektr tarmoqlari” AJda to‘liq joriy qilish hamda uni auditdan o‘tkazish bo‘yicha energetika tarmog‘idagi korxonalar miqyosida birinchilardan bo‘lib ijobiy auditorlik xulosasini oldi va yana bir yutuqqa erishdi.“Ernst & Young” MChJ auditorlik kompaniyasi mutaxassislari tomonidan MHXS asosidagi konsolidatsiyalashgan moliyaviy hisobotni auditdan o‘tkazish yo‘nalishidagi ishlar 2022 yilning aprel oyidan boshlab joriy yilning iyun oyi yakuniga qadar bo‘lgan davrni qamrab oldi.Shuni ta’kidlash joizki, MHXS asosidagi konsolidatsiyalashgan moliyaviy hisobotlar bo‘yicha ketma-ket uch yil davomida qo‘lga kiritilgan ijobiy auditorlik xulosasi “O‘zbekiston milliy elektr tarmoqlari” AJ tomonidan keyingi yutuqlarga erishish, shu jumladan xalqaro kredit reytingi qo‘lga kiritilishi uchun muhim qadam bo‘lib hisoblanadi.Veb-sahifa: uzbekistonmet.uzFacebook: fb.com/elektrtarmoq  Instagram: www.instagram.com/uzbekistonmet.uzTwitter: twitter.com/uzbekistonmeUtube: utube.uz/ru/users/7208Youtube: www.youtube.com/channel/UC6cRpsasTIKnReaCXXqccdgTelegram: http://t.me/uzmetaxborotxizmati«O‘zbekiston MET» AJ Axborot xizmati Ⓣ"
https://kun.uz/uz/news/2022/07/02/xayrixoh-va-bagrikeng-boling-hojilar-va-ellikboshilarga-tavsiyalar,2022-12-01 20:31:55.474720,"Kun.uz haj ibodati, uning hikmatlari, hojilarga beriladigan savoblar, Haj qilishdagi niyat hamda ushbu ulug‘ ziyoratga doir xalqimizni qiziqtirgan masalalar yuzasidan shayx Muhammad Sodiq Muhammad Yusuf nomidagi masjid imom-noibi Hasanxon Yahyo Abdulmajid bilan suhbat uyushtirdi.— Hozir Hajga ketayotgan ziyoratchilarni yo‘l-yo‘riq ko‘rsatib olib boradigan ellikboshilar bor. Bularning mas’uliyati qanday bo‘ladi?— Ularning mas’uliyati o‘zlarining guruhlaridagi mo‘min-musulmonlarga ularning amallari tugal-barkamol bo‘lishi uchun kerakli barcha xizmatlarni taqdim qilishlari, o‘z ilm va tajribalari bilan xizmat ko‘rsatishlari lozim. Ziyoratchilarni Umra qildirish, Haj amallarida zikrlarni o‘rgatib turish, savollarga javob berish va eng asosiysi, samimiy xayrixoh bo‘lishi kerak. Rasululloh alayhissalom «Har biringlar rahbarsizlar va qo‘l-ostingizdagilarga mas’ulsizlar», – deganlar.Hajga boradigan kishilarga tavsiya shuki, avvalo Hajga borishdan oldin maqsadni aniq qilib olish kerak. U yerga qozon ko‘tarib borib, ovqat qilib yurishadi. Bu ziyoratchini asosiy maqsaddan chalg‘itadi. Shuningdek, u yerda savdo qilish mumkin, lekin asosiy amalga aylanmasligi kerak.Ikkinchi muhim narsa, Hajga borganda bag‘irni keng qilish kerak. Borganda ko‘pchilik kishilarimizda safarga chidamsizlik ko‘rinadi. Betoqatlikdan hammani bezovta qilaveradi. Hajda birov sizga qo‘pollik qilsa ham, unga yaxshi muomala bilan javob qaytarish kerak.Bir kuni Madinai Munavvarada namoz o‘qiyotgandim. Tugatib, o‘rnimdan turib, orqamdagi odamning boshini ezib oldim. Namozdan keyin undan uzr so‘ramoqchi bo‘lsam, u men tomonga yaqin kelib sajda qilgani uchun uzr so‘rab ketdi. Hajda ana shunday axloqda bo‘lishimiz lozim.To‘liq suhbat bilan yuqoridagi videoda tanishish mumkin.Farrux Absattarov suhbatlashdi.
Tasvirchi va montaj ustasi Abduqodir To‘lqinov.Videolavha va maqoladagi diniy matnlar Vazirlar Mahkamasi huzuridagi Din ishlari bo‘yicha qo‘mitaning tegishli ekspertiza xulosalari asosida tayyorlangan."
https://kun.uz/uz/news/2022/07/02/samarqandda-sodir-bolgan-ythda-ikki-kishi-halok-boldi-uch-kishi-tan-jarohati-oldi,2022-12-01 20:31:57.009192,"Samarqand viloyati IIB YHXB axborot xizmatining xabar berishicha, 2022 yil 28 iyun kuni M-37 Samarqand-Buxoro avtomobil yo‘lining Oqdaryo tumani Paxtaobod mahallasi hududidan o‘tgan 14-kilometrida odamlar o‘limi bilan bog‘liq yo‘l-transport hodisasi sodir bo‘lgan.Haydovchi X.A. o‘z boshqaruvida bo‘lgan Cobalt mashinasi bilan ketayotib, yo‘lning birinchi qatnov qismida o‘zidan oldinda o‘z yo‘nalishida harakatlanib borayotgan ISUZU yuk mashinasining orqa qismiga urilgan.Oqibatda, Cobalt mashinasidagi yo‘lovchilar M.A. hamda F.A. og‘ir tan jarohati olib, voqea joyida vafot etgan. Cobalt haydovchisi hamda yana ikki nafar yo‘lovchi D.N. va O.O. turli darajadagi tan jarohatlari olib shifoxonaga yotqizilgan. Qayd etilishicha, hodisa yuzasidan Oqdaryo tumani IIB tomonidan surishtiruv harakatlari olib borilmoqda.Avvalroq, Samarqand viloyati Past Darg‘om tumanida haydovchilik guvohnomasi bo‘lmagan shaxslar sodir etgan YTHda Labo haydovchisi vafot etgandi."
https://kun.uz/uz/news/2022/07/01/luvr-muzeyi-va-arab-dunyosi-institutida-ozbekiston-madaniy-merosiga-bagishlangan-korgazmalar-bolib-otadi,2022-12-01 20:31:58.390610,"Madaniyat va san’atni rivojlantirish jamg‘armasi 30 iyun kuni Parijda Luvr muzeyi hamda Arab dunyosi instituti bilan O‘zbekistonning madaniy va tarixiy merosiga bag‘ishlangan ikkita yirik ko‘rgazma o‘tkazish bo‘yicha bitimlar imzoladi. Bu haqda Mass-media fondi Vasiylik kengashi raisi o‘rinbosari, O‘zbekiston Gender tengligini ta’minlash bo‘yicha komissiyasi a’zosi Saida Mirziyoyeva ma’lum qildi.“O‘zbekiston vohalari xazinalari. Karvon yo‘llari chorrahasida” ko‘rgazmasi 2022 yilning 24 noyabridan 2023 yilning 6 martiga qadar Luvr muzeyida bo‘lib o‘tadi va u O‘zbekistonning Ipak yo‘li bo‘ylab III-XV asrlarga oid madaniy merosiga bag‘ishlanadi. Ushbu ko‘rgazma uchun o‘zbek va fransuz mutaxassislari O‘zbekiston muzeylaridagi 70 ga yaqin eksponatlarni maxsus restavratsiya qiladilar”, deb yozdi u o‘z telegram-kanalida.Shuningdek, Saida Mirziyoyevaning ma’lumot berishicha, Arab dunyosi institutidagi ""Samarqand sari yo‘l: O‘zbekiston jilolari va ulug‘vorligi"" ko‘rgazmasi 2022 yilning 22 noyabrida ochilib, 2023 yilning 4 iyuniga qadar davom etadi. Unda O‘zbekistonning XIX-XX asrlarga aloqador boy moddiy madaniyati namoyish etiladi."
https://kun.uz/uz/news/2022/07/01/bu-bizga-katta-dalda-boldi-prezidentdan-sovga-olgan-xasta-bolalar-quvonchi,2022-12-01 20:31:59.824955,"Bu kasalxona nomini eshitganda bir seskanadi odam. Chunki ko‘zlarida xastalik aks etgan noumid bolalar, har daqiqasini xavotir va qo‘rquv bilan o‘tkazadigan ota-onalarning ham moddiy, ham ma’naviy qo‘llovga muhtoj nigohlari ko‘z o‘ngimizga keladi.Bundan bir yil muqaddam prezident Sh.Mirziyoyev Respublika ixtisoslashtirilgan gematologiya ilmiy-amaliy tibbiyot markazida davolanayotgan bolalar holidan xabar olib, u yerdagi sharoitlar bilan tanishdi. Davlat rahbari shifoxonadagi bemor bolalar, ularning ota-onalari va shifokorlar bilan suhbatlashib, ular bilan birga ekanligini ta’kidlagan edi.Shundan so‘ng bu markaz yangi zamonaviy binoga joylashtirildi va bemor bolalar muntazam ravishda shaxsan davlat rahbarining nazoratida bo‘lib turishibdi. Joriy yilning 30 iyun kuni markazda davolanayotgan bolalarga prezident nomidan sovg‘alar topshirildi.Mazkur shifoxonada davolanayotgan va markazdagi ""Mehrli maktab""da ta’lim olayotgan bolalar prezidentga xat yo‘llab, o‘zlarining qiziqishlari, orzu-intilishlari haqida ham yozgan edilar. Bugun ularga javob xatlari hamda hadyalar yetib keldi. Bemorlardan biri Dilzoda Saidxo‘jayevaga Kamoliddin Behzod nomidagi Milliy rassomlik va dizayn institutida grant asosida ta’lim olish uchun sertifikat, Diyorbek Abduqosimovga esa Yo‘l harakati xavfsizligi xizmatining faxriy a’zoligi haqidagi guvohnomalar ham berildi.Dilzoda Saidxo‘jayeva, bemor:“Yoshim 16da. Bolaligimdan dizayner bo‘lishni orzu qilaman. Kasalligim sababli o‘qishlarim to‘xtab qolgan edi, hozir davom ettiryapman. Bemor bo‘lib orzularimga yeta olmasligim mumkinligidan qo‘rqqandim, lekin umidimni so‘ndirmadim.Shifoxonada yotganimda prezidentimizga xat yo‘llagan edim. Unda orzularim haqida yozgandim. Menga oliy ta’lim olishim uchun sertifikat berildi. O‘z minnatdorchiligimni bildiraman. Kelgusida iqtidorli talabalar safida bo‘lishni, o‘zbek milliy liboslarini dunyo miqyosiga olib chiqishni istayman”.Tadbirda prezidentga xat yozib o‘z orzusiga erishayotgan bemor bolalardan biri, Kun.uz tahririyati orqali ko‘pchilikka tanish bo‘lgan Ruslan Nasibulinga Mirziyoyevdan xat bilan birga noutbuk hamda kitoblar taqdim qilindi. Ruslan kelajakda IT mutaxassisi bo‘lishni orzu qiladi. Shuning uchun u sohani o‘rganish, onlayn darslar o‘zlashtirish maqsadida kompyuteri bo‘lishini istaganini aytadi."
https://kun.uz/uz/news/2022/07/01/samarqandda-haydovchilik-guvohnomasi-bolmagan-shaxslar-sodir-etgan-ythda-labo-haydovchisi-vafot-etdi,2022-12-01 20:32:01.353537,"Samarqand viloyati IIB axborot xizmatining Kun.uz’ga xabar berishicha, 2022 yil 26 iyun kuni soat 15:30 larda Past Darg‘om tumani Baxshivoyi mahallasi hududidan o‘tgan ichki yo‘lda odam o‘limi bilan bog‘liq yo‘l-transport hodisasi sodir bo‘lgan.19 yoshli yigit o‘z boshqaruvidagi Nexia bilan ketayotib qoidalarni buzgan holda o‘zidan oldinda ketayotgan mashinasini quvib o‘tmoqchi bo‘lganda qarama-qarshi tomondan kelayotgan Labo mashinasi bilan to‘qnashgan.Oqibatda, Labo mashinasining 33 yoshli haydovchisi og‘ir tan jarohatlari olib, shifoxonaga yotqizilgan. Ammo shifokorlar tomonidan ko‘rsatilgan muolajalarga qaramasdan u vafot etgan.Surishtiruvlarda, ikkala haydovchi ham haydovchilik guvohnomasiga ega emasligi aniqlangan.Qayd etilishicha, holat yuzasidan Past Darg‘om tumani IIB tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilgan. Hozirda tergov-surishtiruv harakatlari olib borilmoqda.Avvalroq, Samarqandda tezlik qoidalarini buzib harakatlangan Nexia haydovchisi sodir etgan YTHda 52 yoshli ayol vafot etgandi."
https://kun.uz/uz/news/2022/07/01/boshqa-farzand-korolmayman-yolgizim-esa-ogir-xasta-sinovlari-tugamagan-ayol-iztiroblari,2022-12-01 20:32:02.833532,"Ona o‘ziga berilgan har qanday dardni, sitamni ko‘tarishi mumkin. Lekin farzandiga kelgan xastalikdan undan ko‘proq aziyat chekadi.Shoira To‘xtasinova ana shunday onalardan biri. Uning o‘zi 2-guruh nogironi bo‘lishiga qaramay, necha yillardan beri bardosh bilan o‘ziga kelgan tashvishlarni birma-bir yengib kelmoqda. Taqdirning unga bergan tuhfasi – 2 yashar qizalog‘ining murakkab kasallik sabab qiynalayotganini ko‘rish og‘ir bo‘layotganini aytadi.“O‘zim nogironligim tufayli shu qizimdan keyin shifokorlar farzand ko‘rishni taqiqlashdi. O‘zi 10 yil deganda tilab olgan bolam edi. Yolg‘iz qizim esa umuman ovqatlanmaydi, majburlab ovqatlantirsak ahvoli yomonlashadigan bo‘ldi. Shundan so‘ng shifokorlar unga dolixokolon tashxisini qo‘yishdi. Zudlik bilan operatsiya o‘tkazilishi kerak ekan”,- deydi ayol.Ayni paytda uy-joysiz, og‘ir moddiy ahvolda yashayotgan oila uchun bu operatsiyani o‘tkazish uchun mablag‘ yo‘q. Chunki onani davolatish maqsadida yashab turgan uylarini ham sotishgan. Oila a’zolari hozir Shoiraning onasiga tegishli hovlida 4 oila birgalikda yashashadi. Xadichaning otasi, oila boshlig‘i novvoylik bilan shug‘ullanadi. Lekin ba’zida topgani oiladagi bir emas, ikki bemorning muntazam muolajalari uchun yetmay qoladi.“Sinovlarga shukur qilib yashayman. Avvaliga farzandsizlik vajidan sinaldim, keyin uysizlik, salomatlik sabab. Endi esa bolamning xastaligiga chidash qiyin bo‘lyapti. U tuzalib, sog‘lom bolalar qatori yashasa bo‘ldi. Boshqa farzand ko‘ra olmayman”,- deya o‘kinadi qizaloqning onasi.Boshga sinovlar kelganda sabrning mukofoti bor. Shu sabr bilan yashayotganlarga najot qo‘lini cho‘zish esa sizga mukofotning kafolatidir. Halol mehnati bilan bir oilada ikki bemorni parvarish qilayotgan otaga madad bo‘laylik.Xadicha G‘iyosiddinovaga oid ma’lumotlar:O‘zkard: 8600 0610 7314 2340 onasi Shoira To‘xtasinova nomidaO‘zkard: 8600 1309 0858 2382 onasi Shoira To‘xtasinova nomidaManzil: Andijon shahri, Quvvat ko‘chasi – 35.Gulmira Toshniyozova tayyorladi.Tasvirchi – Abdusalim Abduvohidov."
https://kun.uz/uz/news/2022/06/30/yunusobodda-equinox-mashinasidagi-erkaklarga-qilingan-hujum-boyicha-sud-hukmi-oqildi,2022-12-01 20:32:04.512935,"Jinoyat ishlari bo‘yicha Yunusobod tuman sudi o‘tgan yilning oktyabr oyida shu tumanda ro‘y bergan ommaviy janjal (voqeaning bir qismi quyidagi videoda aks etgan) ishtirokchilari ustidan hukm o‘qidi.Ma’lum qilinishicha, J. A., M. X., S. M., S. X. va dastlabki tergovda aniqlashni imkoni bo‘lmagan shaxslar o‘zaro jinoiy til biriktirib, bir guruh bo‘lib, 2021 yil 31 oktabr kuni soat 22:00 larda pichoq va boshqa buyumlar bilan qurollanib, Yunusobod tumani Bog‘ishamol ko‘chasida joylashgan “SamPI” savdo majmuasi oldida J. I., A. T., A. K., S. A. va D. M. ni o‘ldirish va zo‘rlik ishlatish bilan qo‘rqitish maqsadida ularga hujum qilgan.Bundan xavfsiragan J. I., A. T., A. K., S. A. va D. M. hodisa joyidan qochib yashiringan.B. T. Toshkent viloyati Yuqorchirchiq tumani “Iyk ota” MFY Baxt ko‘chasi 41-uyda joylashgan “Shodlik” nomli ko‘ngilochar maskanning hammom-saunasida ma’mur bo‘lib ishlab, 2021 yil noyabr oyining boshlarida S. M. bilan o‘zaro jinoiy til biriktirib, mazkur ko‘ngilochar maskan ish yurituvchisi D. Sh. ning ko‘rsatma va talablariga zid ravishda, faraz qilingan huquqlarni o‘zboshimchalik bilan amalga oshirib, o‘zlarini ko‘ngilochar maskan hammom-saunasi egasidek faraz qilib, ushbu hammom-saunada fohishaxona tashkil qilib, u yerga kelgan mijoz va xizmat ko‘rsatuvchi fohisha ayollar o‘rtasida ular tomonidan qo‘yilgan talablarning rioya etilishini ta’minlab, D. Sh. ning qonun bilan qo‘riqlanadigan manfaatlariga jiddiy ziyon yetkazganlar.Bundan tashqari, S. M. bilan B. T. o‘zlarining jinoiy harakatlarini davom ettirib, mazkur obektda 2021 yil noyabr oyining boshlaridan 2021 yil 1 dekabr kuniga qadar mijozlarga R. A., N. S., U. Ya., R. A., A. V. va boshqa ayollarning shahvoniy xizmatlarini taklif qilish yo‘li bilan pul evaziga ularga jinsiy aloqa qilishlari uchun sharoit yaratib berib, ko‘rsatilgan intim xizmatlar uchun har bir mijozdan olingan 200 ming so‘m miqdoridagi pullardan 50 ming so‘mini ulush sifatida qo‘lga kiritib kelganlar.E’lon qilingan sud hukmiga ko‘ra:J. A. Jinoyat kodeksining 112-moddasi (o‘ldirish yoki zo‘rlik ishlatish bilan qo‘rqitish) 1-qismida nazarda tutilgan jinoyatni sodir etganlikda aybli deb topilib, unga ish haqining 20 foizi miqdorini davlat daromadi hisobiga ushlab qolgan holda 1 yil muddatga axloq tuzatish ishlari jazosi tayinlandi.Jinoyat kodeksining 62-moddasiga asosan, J. A. 2021 yil 6 noyabrdan 2022 yil 27 iyunga qadar qamoqda saqlanganini e’tiborga olib, tayinlangan axloq tuzatish ishlari jazosini to‘liq o‘tagan deb hisoblanishi belgilanib, unga nisbatan qo‘llanilgan “qamoqqa olish” tarzidagi ehtiyot chorasi bekor qilindi va u sud zalida qamoqdan ozod qilindi.Hukm qonuniy kuchga kirgunga qadar J. A. ga nisbatan “munosib xulq-atvorda bo‘lish haqidagi tilxat” tarzidagi ehtiyot chorasi qo‘llandi.M. X. ga nisbatan Jinoyat kodeksining 248-moddasi (o‘qotar qurolning, o‘q-dorilarning, o‘qotar qurol asosiy qismlarining, portlovchi moddalarning, portlatish vositalarining yoki portlatish qurilmalarining qonunga xilof muomalasi) 1-qismi bilan yuritilgan jinoyat ishi Jinoyat-protsessual kodeksining 84-moddasi (ayblilik to‘g‘risidagi masalani hal qilmay turib jinoyat ishini tugatish uchun asoslar) 5-qismi 2-bandiga asosan aybliligi to‘g‘risidagi masalani hal qilmay turib harakatdan tugatildi.M. X. Jinoyat kodeksining 112-moddasi 1-qismida nazarda tutilgan jinoyatni sodir etganlikda aybli deb topilib, unga ish haqining 20 foizi miqdorini davlat daromadi hisobiga ushlab qolgan holda 1 yil muddatga axloq tuzatish ishlari jazosi tayinlandi.Jinoyat kodeksining 60- (bir necha hukm yuzasidan jazo tayinlash) va 61- (jazolarni qo‘shishning hisoblash qoidalari) moddalari tartibida tayinlangan jazoga jinoyat ishlari bo‘yicha Mirzo Ulug‘bek tuman sudining 2020 yil 5 iyundagi hukmiga ko‘ra tayinlangan jazoning o‘talmay qolgan qismini qisman qo‘shish yo‘li bilan M. X. ga uzil-kesil o‘tash uchun 1,5 yil muddatga ozodlikni cheklash jazosi tayinlandi.Jinoyat kodeksining 62-moddasiga asosan, M. X. 2021 yil 6 noyabrdan 2022 yil 27 iyunga qadar 7 oy 21 kun qamoqda saqlanganini e’tiborga olib, tayinlangan ozodlikni cheklash jazosidan chegirib tashlandi hamda uzil-kesil 10 oy 9 kun muddatga ozodlikni cheklash jazosi qoldirildi.M. X. ga nisbatan qo‘llanilgan “qamoqqa olish” tarzidagi ehtiyot chorasi bekor qilinib, u sud zalida qamoqdan ozod qilindi. Hukm qonuniy kuchga kirgunga qadar M. X. ga nisbatan “munosib xulq-atvorda bo‘lish haqidagi tilxat” tarzidagi ehtiyot chorasi qo‘llanildi.S. M. Jinoyat kodeksining 112-moddasi 1-qismi, 131-moddasi (qo‘shmachilik qilish yoki fohishaxona saqlash) 3-qismi va 229-moddasi (o‘zboshimchalik) da nazarda tutilgan jinoyatni sodir etganlikda aybli deb topilib, unga Jinoyat kodeksining 59- (bir necha jinoyat sodir etganlik uchun jazo tayinlash) va 61-moddalari tartibida tayinlangan jazolarni qisman qo‘shish yo‘li bilan uzil-kesil 3,5 yil muddatga ozodlikdan mahrum qilish jazosi tayinlandi. Jazoni qattiq tartibli koloniyalarda o‘tash belgilandi.B. T. Jinoyat kodeksining 131-moddasi 3-qismi va 229-moddasida nazarda tutilgan jinoyatni sodir etganlikda aybli deb topilib, unga Jinoyat kodeksining 59 va 61-moddalari tartibida tayinlangan jazolarni qisman qo‘shish yo‘li bilan uzil-kesil 3 yil 3 oy muddatga ozodlikdan mahrum qilish jazosi tayinlandi. Jazoni manzil-koloniyalarda o‘tash belgilandi.B. T. ga nisbatan qo‘llanilgan “garov” tarzidagi ehtiyot chorasi “qamoqqa olish” tarzidagi ehtiyot chorasiga o‘zgartirilib, sud zalida qamoqqa olindi.S. X. Jinoyat kodeksining 112-moddasi 1-qismida nazarda tutilgan jinoyatni sodir etganlikda aybli deb topilib, unga ish haqining 20 foizi miqdorini davlat daromadi hisobiga ushlab qolgan holda 1 yil muddatga axloq tuzatish ishlari jazosi tayinlandi. Jinoyat kodeksining 60 va 61-moddalari tartibida tayinlangan jazoga jinoyat ishlari bo‘yicha Kattaqo‘rg‘on shahar sudining 2021 yil 25 yanvardagi hukmi bilan tayinlangan jazoni o‘talmay qolgan qismini qisman qo‘shish yo‘li bilan S. X. ga uzil-kesil bazaviy hisoblash miqdorining 50 baravari, ya’ni 11 150 000 so‘m jarima va 2 yil 7 oy muddatga ozodlikni cheklash jazosi tayinlandi. Tayinlangan jarima S. X. tomonidan 2021 yil 2 fevral kuni to‘liq to‘langani inobatga olindi. Jinoyat kodeksining 62-moddasiga asosan S. X. ni 2022 yil 4 apreldan 2022 yil 8 aprelga qadar 4 kun qamoqda saqlanganini e’tiborga olinib, tayinlangan ozodlikni cheklash jazosidan chegirib tashlandi hamda uzil-kesil 2 yil 6 oy 26 kun muddatga ozodlikni cheklash jazosi qoldirildi.JPK talablariga muvofiq, apellyatsiya shikoyati va protestlari hukm e’lon qilingan kundan e’tiboran 20 sutka ichida, mahkum va jabrlanuvchi-fuqaroviy da’vogar tomonidan esa ularga hukmning ko‘chirma nusxalari topshirilgan kundan e’tiboran shu muddat ichida berilishi mumkinligi ma’lum qilinadi.Belgilangan muddat o‘tgandan keyin berilgan shikoyat yoki protest oqibatsiz qoldiriladi."
https://kun.uz/uz/news/2022/06/30/yer-islohotisiz-mamlakat-rivojlanmaydi-iqtisodiyot-assambleyasi-davra-suhbati-otkazdi,2022-12-01 20:32:05.951499,"Suhbat ochiq muloqot ko‘rinishida – har bir ishtirokchi o‘z fikrini bildirishi mumkin bo‘lgan formatda o‘tdi. Yig‘ilishda Iqtisodiyot assambleyasi, Savdo-sanoat palatasi, Qishloq xo‘jaligi vazirligi, “Agrobiznes assotsiatsiyasi”, USAID xalqaro tashkiloti, Fermerlar kengashi, “Taraqqiyot strategiyasi” markazi va xususiy korxonalar mutaxassislari ishtirok etishdi.Suhbat davomida xususan qishloq xo‘jaligi sohasidagi konseptual muammolar: yer tasarrufini to‘liq bozor munosabatlariga o‘tkazish masalalari ochiq muhokama markazida bo‘ldi. Bildirilgan takliflar qatorida qishloq xo‘jaligi yerlaridan foydalanish huquqini xo‘jalik aylanmasiga kiritish, shu yo‘l bilan yer istifodasini bozor munosabatlariga muvofiqlashtirish, bu bilan yerdan foydalanuvchilarda yerga bo‘lgan munosabatni tubdan o‘zgartirish, dehqon va fermerlarni tom ma’noda mustaqil iqtisodiy sub’yektlarga aylantirish taklifi aytildi.Iqtisodiyot assambleyasi rahbari Muxtor Umarov bu kabi suhbatlar muntazam o‘tkazib borilishi rejalashtirilgani, tashkilot turli soha mutaxassislari ishtirokida iqtisodiy masalalar yuzasidan ochiq muloqot tajribasini yo‘lga qo‘yayotganini aytdi.Iqtisodiyot assambleyasi matbuot xizmati Ⓣ"
https://kun.uz/uz/news/2022/06/30/sirdaryoda-fuqaroni-pul-evaziga-toshkentdagi-otmga-oqishga-kiritmoqchi-bolgan-shaxs-ushlandi,2022-12-01 20:32:07.429349,"Bosh prokuratura huzuridagi departamentning xabar berishicha, departamentning Mirzaobod hamda DXX Oqoltin tumani bo‘limlari tomonidan tezkor tadbir o‘tkazilgan.Tadbirda, fuqaro Sh.B. boshqa bir fuqaro X.ni Toshkent davlat politexnika institutidagi tanishlari orqali ushbu institutga o‘qishga kiritib qo‘yish evaziga 5 ming AQSh dollarini olgan vaqtida ashyoviy dalillar bilan ushlangan.Qayd etilishicha, mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora olish) bilan jinoyat ishi qo‘zg‘atilib, tergov harakatlari o‘tkazilmoqda.Avvalroq, Sirdaryoda fuqaroni pul evaziga Guliston davlat universitetiga o‘qishga kiritishni va’da qilgan talaba qo‘lga tushgandi."
https://kun.uz/uz/news/2022/06/30/toyloqda-yashovchi-kelinchakning-jasadi-kiyim-ilgichga-osilgan-holda-topildi,2022-12-01 20:32:08.927921,"Bosh prokuratura matbuot kotibining Kun.uz so‘roviga bergan ma’lumotiga ko‘ra, 2022 yil 27 iyun kuni soat taxminan 04:30 larda Toyloq tumani, Bog‘izag‘on mahallasi, Samarqand ko‘chasida yashagan 1991 yilda tug‘ilgan ayol G.I. o‘zining yashash uyi mehmonxonasida kiyim ilgichga ayollar ro‘moli bilan o‘zini osib o‘z joniga qasd qilgan.Dastlabki surishtiruvda aniqlanishicha, G.I. Toyloq tumani Bog‘izag‘on mahallasida yashovchi 1989 yilda tug‘ilgan X.O. bilan 2019 yil yanvar oyida qonuniy nikohdan o‘tib, birga yashab kelgan. Turmushlari davomida ular 2 nafar farzand ko‘rishgan.G.I.ning o‘z joniga qasd qilgani holati bo‘yicha o‘lim sababini aniqlash maqsadida uning murdasi sud-tibbiy ekspertiza tekshiruvidan o‘tkazilgan.Mazkur holat yuzasidan Toyloq tumani prokuraturasi tomonidan tergovga qadar tekshirish harakatlari olib borilmoqda. Tergovga qadar tekshirish harakatlari ustidan Bosh prokuratura tomonidan nazorat o‘rnatilgan.Qayd etilishicha, holat yuzasidan tegishli idoralarga ham xizmat tekshiruvlari tayinlangan.Toyloqda sodir bo‘lgan hodisa Samarqand viloyatida so‘nggi haftada ayollarning o‘z joniga qasd qilishi bilan bog‘liq ikkinchi holat hisoblanadi. 2022 yil 24 iyun kuni Samarqand shahridagi Bog‘bonlar mahallasida yashovchi 29 yoshli ayol sirka ichib o‘z joniga qasd qilgan va 27 iyun kuni shifoxonada vafot etgandi.Bosh prokuratura matbuot kotibining xabar berishicha, 29 yoshli ayolning sirka ichib o‘z joniga qasd qilgani yuzasidan jinoyat ishi qo‘zg‘atilgan."
https://kun.uz/uz/news/2022/06/30/asalhoneyning-qotili-uni-qanday-oldirganini-aytib-berdi,2022-12-01 20:32:11.464523,"2022 yil 18 mart kuni Instagram'da Asalhoney nomi bilan tanilgan bloger Asal Xo‘jayevaning jasadi o‘z xonadonidan topilgan edi. Xo‘jayevaning qotili topildi va u qotillikni qanday sodir etganini aytib berdi.Ma’lum bo‘lishicha, qotillikni Xorazm viloyatida tug‘ilgan Karimbergan ismli shaxs sodir etgan. Bloger jasadi topilganidan 1-3 kun oldin o‘ldirilgan. Qotil Asalhoney bilan internetda tanishib, telefon qilganida bloger uni haqorat qilgan. Shundan keyin qotil Instagram orqali Asalhoney'ning uy manzilini aniqlagan. Keyin uyga borib, eshikni taqillatgan, eshikni ochgan blogerning qorniga pichoq urgan.Qotil yerga yiqilgan Asalhoney'ni bo‘g‘ib o‘ldirgan. Keyin uyidagi 31 million so‘mlik boyliklarini qo‘lga kiritgan. Yetmaganiga blogerning kartasidagi 1 million so‘mni onlayn qimor o‘yinlariga tikib yuborgan. Shundan keyin tongda uyni tark etgan.Holat bo‘yicha Jinoyat kodeksining 97 va 164-moddalari bilan ish ochilib ish materiallari sudga oshirilgan."
https://kun.uz/uz/news/2022/06/30/sherzod-qudbiyev-yosh-soliqchilar-bilan-uchrashuvda-dsqda-ishlash-istagini-bildirgan-qizni-ishga-oldi,2022-12-01 20:32:12.941458,"Davlat soliq qo‘mitasi raisi Sherzod Kudbiyev 30 iyun – Yoshlar kuni munosabati bilan Fiskal institutda soliq tizimida faoliyat olib borayotgan yosh xodimlar hamda institutda tahsil olayotgan talabalar bilan uchrashdi.Uchrashuv samimiy, do‘stona ruhda boshlandi. Tadbirda DSQ raisi o‘zining yoshligi, talabalik davri haqida gapirib, yigit-qizlarga o‘qish, o‘rganishga bo‘lgan ishtiyoqni aslo so‘ndirmaslik lozimligini, barcha muvaffaqiyatlar zamirida mehnat yotishini alohida ta’kidladi.Shuningdek, uchrashuvga tizimdagi yosh xodimlarning rahbari, institut rektori sifatida emas, balki yoshlar bilan aka-uka, aka-singil singari oldindan belgilangan ssenariylardan chekingan holda, dildan suhbat qilish uchun kelganini aytib, yoshlarni erkin suhbatga chorladi.Yoshlar o‘zini qiziqtirgan savollar bilan birga, takliflarini ham bildirdi. Ayniqsa, davlat soliq xizmati organlarida “Oy xodimi” nominatsiyasini amaliyotga tatbiq etish, “Zakovat” intellektual o‘yinining DSQ raisi kubogi” turnirini an’anaviy shaklda o‘tkazish, xotin-qizlarni rahbar lavozimlariga tayinlash, stol tennisi bo‘yicha bellashuvlar o‘tkazish kabi yana ko‘plab taklif va mulohazalar ishtirokchilarning olqishiga sazovor bo‘ldi.Uchrashuv davomida tizimdagi samarali faoliyati uchun yosh xodimlar hamda fan olimpiadalaridagi yuqori natijalari uchun Fiskal institut talabalaridan iborat bir guruh yoshlar taqdirlandi.Yoshlar bilan uchrashuv yakunida Jizzax viloyati Davlat soliq boshqarmasi xodimi Diyora Rahmatova kunning birinchi yarmida hududiy inspeksiyalardan kelgan 30 ga yaqin yoshlar qatorida Davlat soliq qo‘mitasi faoliyati bilan yaqindan tanishganini, Qo‘mitada yaratilgan ish sharoitlari, axborot texnologiyalarining tizimga keng tatbiq etilganini ko‘rib, juda havas qilganini, imkon berilsa, Qo‘mitada ishlash niyati borligini bildirdi.DSQ raisi Sherzod Kudbiyev uni Qo‘mitaga ishga oldi:— Men tizimda xotin-qizlarning ko‘proq bo‘lishi tarafdoriman. Agar sizning shunday niyatingiz bo‘lsa, bajonidil, sizni bugunoq ishga olamiz. Tabriklayman, siz ertadan qo‘mitada ish boshlashingiz mumkin.Yoshlarga berilayotgan imkoniyatlar haqida balandparvoz gaplarsiz, samimiy va albatta, yigit-qizlarni qo‘llab-quvvatlash borasidagi amaliy ishlarga boy o‘tgan uchrashuv yosh soliqchilar hayotida unutilmas taassurotlarga boy bo‘ldi.Tadbirdan so‘ng DSQ raisi Fiskal institutida talabalarning sport bilan shug‘ullanishi uchun yaratilgan qulayliklar bilan tanishdi.DSQ Matbuot xizmati Ⓣ"
https://kun.uz/uz/news/2022/06/30/konditsionerni-qanday-qilib-togri-ishlatish-kerak-mutaxassisning-4-ta-tavsiyasi,2022-12-01 20:32:14.553687,"Konditsionerning ijobiy va salbiy tomonlariBoshqa har qanday texnologiya singari, konditsioner ham o‘zining afzalliklari va kamchiliklariga ega. Sotib olishdan oldin, uni diqqat bilan o‘rganib, barcha ijobiy va salbiy tomonlarini tarozida tortish kerak.Konditsionerning ijobiy tomonlariKonditsionerning salbiy tomonlariKonditsioner haqiqatan ham xonani ventilyatsiya qilish funksiyasiga ega emas, lekin uni shamollab qolishda ayblamang. Tomoq og‘rig‘i va burun oqishi ayyor mashinaning hiylasi emas, balki harorat rejimiga rioya qilmaslik oqibatidir. Quyida buning qanday qilib oldini olish mumkinligi haqida tavsiyalar beramiz.1. Konditsioner xonani ventilyatsiya qilmaydiKonditsioner ko‘p ishlatiladigan binolarda karbonat angidrid miqdori keskin oshib ketadi. Chunki, yopiq deraza va eshiklar sharoitida konditsioner xonani shamollatmaydi.Mijozlar konditsioner ko‘chadagi toza havoni sovitib, ichkariga kiritadi va aksincha, xonadagi eskirgan havoni tashqariga chiqarib yuboradi deb o‘ylashadi. Ammo unday emas.Konditsioner xonadagi havoni aylantiradi. Uning samarali sovitishi uchun deraza va eshiklarni yopamiz. Xonada nafas olayotganimizda kislorodni yutib, karbonat angidridni chiqaramiz. Agar xona ventilyatsiya qilinmasa, zararli gaz to‘planib qoladi.Agar xonada uzoq vaqt qolsangiz, karbonat angidridning ortiqcha miqdoridan yengil bosh og‘rig‘i, umumiy holsizlik, tez charchab qolish va diqqatning pasayishi, kechasi esa uyqu buzilishi bilan bog‘liq muammolar paydo bo‘lishi mumkin.Xonani ventilyatsiya qiling. Konditsionerni biroz o‘chirib qo‘ying va derazalarni oching.Ba’zi zamonaviy konditsionerlarda xonani shamollatish funksiyasi bor, ammo bu yetarli emas. Xonani baribir ventilyatsiya qilishga to‘g‘ri keladi.2. Konditsionerni +18° dan past haroratga o‘rnatish shart emasKonditsionerdan foydalanishda yuzaga keladigan keng tarqalgan muammo - bu gipotermiya va u bilan bog‘liq noxushliklar, masalan, shamollash. Shubhasiz, «konditsioner tagida o‘tirib, bo‘ynimni shamollatibman» so‘zlari sizga tanish.Kvartiralarda o‘rnatiladigan konditsionerlar +18° va +20° oralig‘ida qulay haroratni o‘rnatadi va saqlaydi. Bundan ham past haroratni o‘rnatish nafaqat shamollashga olib keladi, balki ortiqcha yuklama bilan ishlayotgan konditsionerni erta ishdan chiqaradi.Nima qilish kerak? Shamollashdan saqlanish uchun sovuq havo oqimini jalyuzi bilan yon tomonga yo‘naltiring. Sovuq havo oqimi ostida uzoq vaqt qolib ketmang.Konditsionerga ortiqcha yuklama bo‘lmasligi uchun, kerakli quvvatni oldindan hisoblang. Bu xonaning maydoniga qarab belgilanadi. O‘rnatuvchi ustalar buni hisoblashda yordam berishi mumkin.3. Kasal bo‘lmaslik uchun harorat rejimiga rioya qilingBa’zida avvalgi qoida ishlamaydi va odam baribir kasal bo‘lib qoladi. Shuning uchun yana bir maslahat: haroratni o‘rnatishda tashqaridagi ob-havoni hisobga olishni unutmang. Xona harorati tashqi havo haroratidan 5-7˚C past bo‘lishi kerak, ko‘p emas.Masalan, tashqaridagi harorat +30˚C bo‘lsa, tavakkalga qo‘l urmasdan, xonani +25˚C ga sovitish kerak. Agar bundan ham past darajada sovitsangiz, avvaliga sizga salqin va qulay bo‘ladi, lekin albatta organizmga zarar yetkazasiz. Hatto shamollab qolishingiz va bunda konditsionerni ayblashingiz mumkin.Kechasi harorat rejimini 1-2˚C ga oshirish kerak, chunki uyqu paytida inson tanasi issiqlikni tejaydi va uni atrof-muhitga kamroq tarqatadi.Konditsionerlarning ba’zi zamonaviy modellarida «uyqu rejimi» bor. Uning yordamida belgilangan harorat ma’lum bir vaqtda avtomatik ravishda ko‘tariladi. Agar bunday rejim bo‘lmasa, uni qo‘lda qilish oson.4. Konditsionerni muntazam tozalash kerakYana bir muammo shundaki, foydalanuvchilar konditsioner filtrlarini muntazam tozalashni unutishadi va ichki blok qopqog‘i ostida chang to‘planadi. Changning to‘planishi barcha turdagi bakteriyalar uchun qulay muhitdir. U juda ko‘p allergenlarni, allergiya rivojlanishiga hissa qo‘shadigan moddalarni o‘z ichiga oladi. Bundan tashqari, juda iflos filtr konditsionerning ortiqcha yuklama ostida ishlashiga olib keladi. Bu esa xizmat muddatini qisqartiradi.Nima qilish kerak? Konditsioner filtrlarini iloji boricha tez-tez tozalash kerak. Uydagi konditsionerni tozalash qiyin emas. Zamonaviy konditsionerlarda ikki turdagi filtrlar o‘rnatiladi: havo elektrostatik va uglerod. Havo filtri chang va g‘uborlardan himoya qiluvchi nozik metall to‘rdir. Ushbu filtr almashtirishni talab qilmaydi - uni oyiga bir marta olib, iliq suvda yuvish yoki changyutgich bilan tozalash kifoya.Ikkinchi uglerod filtri tamaki tutunini, hidlarni yo‘q qiladi va mayda chang zarralarini ushlab qoladi. Uni almashtirish vaqti kelganini konditsionerning old panelidagi indikator orqali bilish mumkin. Agar bunday indikator bo‘lmasa, shahar markazida yashasangiz, 3-4 oylik muddatga e’tibor qarating.Tashqi blokning filtrlari changyutgich bilan tozalanadi. Agar ko‘p qavatli binoning yuqori qavatlarida yashasangiz, buni o‘zingiz qilmang, mutaxassis chaqiring.Konditsionerning ishlash muddatini qanday uzaytirish mumkin?Konditsionerning ishlash muddatini uzaytirish juda oddiy - yo‘riqnomada ko‘rsatilgan barcha tavsiyalarni diqqat bilan o‘qib chiqish va ularga amal qilish kerak:Konditsionerdan oqilona foydalaning va u sizni uzoq vaqt davomida xursand qiladi.Nurmuhammad Said tayyorladi."
https://kun.uz/uz/news/2022/06/30/ilik-kochirish-operatsiyalari-qanday-amalga-oshiriladi-tibbiy-konsultantdan-tavsiyalar,2022-12-01 20:32:16.604805,"Jigar va ilik ko‘chirish operatsiyalari sabab kelayotganlar ko‘pBizning BLK-MAX klinikamizga murojaat qiluvchi o‘zbekistonliklarning katta qismini jigar ko‘chirish operatsiyasiga muhtoj bo‘lgan bemorlar tashkil qiladi. Undan keyingi o‘rinda ilik ko‘chirish amaliyoti o‘tkazishni so‘rab murojaat qilishadi. Bu bemorlar orasida yosh bolalar ayniqsa ko‘p uchraydi.Bu kasallik aksariyat holatlarda nasldan naslga o‘tadigan xastalik hisoblanadi. Ularni davolashda, ya’ni ilik ko‘chirish operatsiyalarida donor topishda ota-ona va aka-uka kabi yaqin qarindoshlardan olinadi. Shuning uchun avvalo bemordan ham, donordan ham tahlillar olinib, mutanosiblik aniqlanadi. Ota-onada 50 foizgacha to‘g‘ri kelishi mumkin, aka-uka kabi yaqinlarida esa ba’zida 100 foizgacha to‘g‘ri keladi. Donor aniqlangandan so‘ng operatsiyaga tayyorgarlik ko‘riladi.Operatsiyaga tayyorgarlik jarayoni uchun 2 oy muddat ketadi. Bu vaqtda kimyoterapiyalar amalga oshiriladi. Har oyda beshtadan - o‘nta kimyoterapiya o‘tkaziladi.Bemor va donor o‘rtasidagi mutanosiblik operatsiya xarajatlariga ta’sir qiladiHozir O‘zbekistonda ilik ko‘chirish operatsiyasiga muhtoj bemorlar juda ko‘p ekan. Birinchi navbatda prezidentingizga bu boradagi ishlar uchun tashakkur aytaman. Chunki bunday xastaliklarga chalingan bolalarga davlat tomonidan katta yordam berish yo‘lga qo‘yilgan. Kasalxonada davolanish va qon quyish bizga nisbatan juda arzon bu yerda. Hindistonda bu muolajalar juda qimmat turadi.Bizga bemorlar davolanish uchun borishganda birinchi o‘rinda bemorning holatiga qarab hamma kerakli ko‘rsatmalar, tavsiyalar beriladi. Agar bemorda ich ketish, qon ketishlar, tana harorati yoki jarohatlar bo‘lsa avvalo shundan davolanish kerak bo‘ladi. Bemor bu qo‘shimcha xastaliklardan xoli hamda yosh bo‘lsa, sog‘ayish imkoniyati shuncha ko‘p bo‘ladi.Bemorning sog‘ayishida donorning qanchalik mos kelishi katta ahamiyatga ega. Agar donor va bemor o‘rtasida munosiblik 100 foiz bo‘lsa, bu sog‘ayishga katta ehtimol degani. Yoki 50 foizlik munosiblikda ham natija yaxshi bo‘lishi kuzatiladi. Operatsiyadan keyin yana ikki oylik davolanish kursi bo‘ladi. O‘zbekistondan borgan bemorlarning 85-90 foizi shu muolajalarni olishgandan keyin sog‘ayib qaytishmoqda. Albatta shifo Allohdan, shifokorlar faqat yaxshi natija ko‘rsatish uchun harakat qilishadi.Shu paytga qadar ilik ko‘chirish operatsiyalari narxlari juda baland edi. Kuzatuvlarimizga qaraganda, o‘zbekistonlik bemorlarning ayrimlarida bir oiladan ikki a’zosi shu kasallikka chalingan holatlarni ham uchratdik. Bu ular uchun juda qimmatlik qilishi aniq. Chunki 45 ming AQSh dollari miqdorida mablag‘ ketar edi. Shundan so‘ng klinika rahbari bilan kelishgan holda imkon qadar narxlarni pasaytirishga qaror qildik. Hozirgi kunda agar donor 100 foiz to‘g‘ri keladigan bo‘lsa 25-30 ming AQSh dollari, 50 foiz to‘g‘ri keladigan bo‘lsa 30-35 ming AQSh dollari atrofida mablag‘ ishlatiladi. Har bir bemorda o‘tkaziladigan muolajalar turlicha bo‘lishi mumkin, mablag‘ ham shunga qarab ketadi. Operatsiyadan keyingi jarayonIlik ko‘chirish operatsiyasini boshdan o‘tkazgan bemorlar uchun bir yillik davolanish kursi tavsiya qilinadi. Bu paytda to‘liq tiklanish uchun bemor parvarishiga alohida e’tibor berish lozim. Agar bemorda talasemiya kasalligi bo‘lsa, bu keyinchalik nasldan naslga o‘tishi mumkin. Shuning uchun shu bir yillik davolanishdan so‘ng tahlillar topshiriladi. Agar bemor oila qurish yoshida bo‘lsa nihoyatda ehtiyot bo‘lish kerak. U to‘liq sog‘ayib bo‘lgandan so‘ng oila qurish tavsiya qilinadi. Shundagina bu kasallik keyingi naslga o‘tmasligi mumkin. Bir yillik davolanishni uyda o‘tkazsa ham bo‘ladi.Gulmira Toshniyozova suhbatlashdi.
Tasvirchi – Asadbek Kuryazov.Reklama huquqi asosida"
https://kun.uz/uz/news/2022/06/29/ozbekneftgaz-ozbekiston-tarixida-ilk-bor-sintetik-gtl-dizel-mahsuloti-ishlab-chiqarilishi-yoylga-qoyildi,2022-12-01 20:32:18.032620,"O‘zbekiston Respublikasi Prezidenti Shavkat Mirziyoyevning g‘oyasi va tashabbusi bilan bunyod etilgan, Yangi O‘zbekistonning uchinchi renessansi poydevori hisoblangan “Uzbekistan GTL” zavodida O‘zbekiston neft va gaz-kimyosi sanoatining tarixida ilk bor sintetik yoqilg‘i mahsulotlari ishlab chiqarishi boshlandi.Mazkur voqea respublikaning zamonaviy neft-kimyo va neft-gazni qayta ishlash sanoati rivojida yangi texnologik bosqich hisoblanadi hamda ushbu kun O‘zbekistonda ilk bor sintetik suyuq yoqilg‘i ishlab chiqarish yo‘lga qo‘yilgani uchun ramziy ma’noda tarixiy kun hisoblanadi.Ta’kidlash kerakki, bu quvonchli voqea 2022 yilning 29 iyun kuni bilan tarixga muhrlandi. “O‘zbekneftgaz” AJ Boshqaruv raisi Mehriddin Abdullayev bugun, soat 7.30 da “Uzbekistan GTL” zavodida O‘zbekiston neft va gaz-kimyosi sanoatining tarixida birinchi sintetik GTL dizel mahsuloti ishlab chiqarilgani va ilk mahsulot olinganini rasman e’lon qildi.“O‘zbekneftgaz” AJ Boshqaruvi raisi “Yurtimizda va umuman mintaqamizda neft-gaz sanoati sohasidagi eng yirik korxona hisoblangan “Uzbekistan GTL” zavodida O‘zbekiston neft va gaz-kimyosi sanoatining tarixida ilk bor sintetik yoqilg‘i mahsulotlari ishlab chiqarishi boshlangani va birinchi mahsulot olinganini” ta’kidlagan holda barcha ishchi-xodimlarni, “O‘zbekneftgaz” AJ jamoasini mazkur yutuq bilan samimiy tabrikladi.Zavodning asosiy ishga tushirish ishlari, shu jumladan 11 mingga yaqin uskuna va asosiy ishlab chiqarish qurilmalari sinxron ishlashini ta’minlash, shuningdek, ularni to‘liq nazorat qilish va boshqarish O‘zbekiston Respublikasi fuqarolari – “Uzbekistan GTL” zavodining mahalliy muhandislari va yosh mutaxassislari tomonidan mustaqil ravishda, xorijiy mutaxassislarning to‘g‘ridan to‘g‘ri ishtirokisiz amalga oshirilayotgani ta’kidlandi.Erishilgan kelishuvlarga ko‘ra 5 ming tonna miqdorida ishlab chiqarilgan sintetik dizelning birinchi partiyasi Navoiy kon-metallurgiya kombinatiga yuborilishi ma’lum qilindi.Eslatib o‘tamiz, zavodda yiliga 3,6 mlrd metr kub tabiiy gaz qayta ishlanib, 1,5 mln tonna tayyor suyuq mahsulotlar ishlab chiqariladi. Jumladan, 307 ming tn aviakerosin, 724 ming tn dizel yoqilg‘isi, 437 ming tonna nafta, 53 ming tonna suyultirilgan gaz tayyorlanadi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/29/konstitutsiyaviy-komissiyaga-olim-jazosi-bilan-bogliq-juda-kop-taklif-kelib-tushdi-ekspert,2022-12-01 20:32:19.656807,"— Komissiyamizga o‘lim jazosi bilan bog‘liq juda ko‘p taklif kelib tushdi. Murojaat qilganlarning ko‘pchiligi o‘lim jazosini tiklash kerak degan fikrda. Buniyam aytishimiz kerak, jamoatchilik bilishi kerak.Men mustaqillikning ilk yillarida yozilgan Jinoyat kodeksining mualliflaridan biriman. Albatta uni parlament qabul qilgan, lekin uning ustida 2-3 yil ishlaganmiz va SSSR parchalanganidan so‘ng sobiq ittifoq davlatlari orasida birinchi bo‘lib O‘zbekistonda shu kodeks qabul qilingandi. Jinoyat-protsessual kodeksi bilan ham shunday bo‘lgan. O‘sha paytda O‘zbekistonda yaxshi olimlar va mutaxassislar bo‘lgani uchun ham milliy qonunchilikni ishlab chiqishda MDH miqyosida birinchi bo‘lgandik.Lekin eski kodeksimizda 33 ta moddada o‘lim jazosi bor edi, bir qator jinoyatlar uchun shu jazo qoldirilgandi. Demokratik davlatlar, xususan, Yevroittifoqqa a’zo mamlakatlarni olib ko‘radigan bo‘lsak, ularda o‘lim jazosi yo‘q. Birortasida yo‘q. Xuddi shu narsani prezidentimiz Konstitutsiyaviy komissiya a’zolari bilan uchrashuvda ta’kidlab o‘tdilar.Insonga hayotni Alloh taolo ato etadi, faqat u odamning jonini qaytarib olishi mumkin, lekin bunga davlatning haqqi yo‘q. Buni “Hamlet masalasi” deyishadi, ya’ni bizda o‘lim jazosi bo‘lishi kerakmi yoki yo‘q, shaxsan mening fikrim bo‘lishi kerak emas. Bu borada muhtaram prezidentimizni yuz foiz qo‘llab-quvvatlayman.— O‘zbekistonda 2008 yildan buyon amalda o‘lim jazosi yo‘q. Bu bir qator qonunlarimizda, qonunosti hujjatlarimizda belgilab qo‘yilgan. Shu normani mamlakatning bosh qonunida aks ettirishga qanday ehtiyoj bor edi? U shundoq ham qonunlarda bor va ishlayotgan bo‘lsa, uni konstitutsiyaga kiritishga zarurat bormidi?— Manaman degan demokratik davlatlarning konstitutsiyalarida ham bunday norma yo‘q. Masalan, AQShda ko‘plab shtatlarda qator jinoyatlar uchun o‘lim jazosi saqlanib qolgan. Shu jihatdan olib qaraganda o‘lim jazosi taqiqlanishi konstitutsiya darajasida mustahkamlanishini tarixiy jarayon deyish mumkin.Biz o‘lim jazosini bosqichma-bosqich qonunchiligimizdan olib tashlagandik. 2008 yili bu jazo turi butunlay bekor qilindi. Shu paytdan beri Jinoyat kodeksimizda o‘lim jazosi yo‘q. Shunday qolsa ham bo‘lardi, degan fikrlar ham bor. Lekin Konstitutsiyaviy komissiyaga kelib tushayotgan murojaatlar ayrim odamlar haliyam qonunchiligimizda bu jazo bo‘lishi kerak degan fikrda ekanini ko‘rsatmoqda. Lekin men bundaylar ko‘pchilik emas deb o‘ylayman.Albatta, qaysidir fuqaroga nisbatan og‘ir jinoyat sodir etilsa, uning ota-onasi, yaqinlari jinoyatchiga eng og‘ir jazo tayinlanishini istashadi. Lekin jinoyatchini peshonasidan otib o‘ldirish osonmi yoki bir umr qamoqxonada jazoni o‘tashi, og‘ir ishlarda ishlatilishimi? Qaysi biri og‘irroq? Mudhish jinoyati uchun nafaqat uni sodir etgan shaxs, balki yaqinlari ham birday qiynaladi. O‘limga hukm qilinsa, bulardan osongina qutuladi.Suhbatdosh haqida ma’lumot:Mirzayusuf Hakimovich Rustamboyev – 1953 yilda tug‘ilgan. Toshkent davlat yuridik institutida o‘qituvchi, katta o‘qituvchi, dotsent, prorektor sifatida faoliyat yuritgan. Oliy Majlis Senati a’zosi bo‘lgan. 2001–2012 yillarda TDYuIga rektorlik qilgan. 2021 yildan buyon Jamoat xavfsizligi universiteti boshlig‘i hisoblanadi.O‘zbekiston Jinoyat Kodeksi mualliflaridan biri. Sohaga oid qator qo‘llanmalar muallifi. U yurisprudensiyada o‘z maktabini yarata olgan shaxs hisoblanadi. Uning maktabida yetishib chiqqan aksariyat huquqshunos-kadrlar bugungi kunda muhim vazifalarda mehnat qilishmoqda, mamlakatda amalga oshirilayotgan huquqiy islohotlarning asoslarini yaratishmoqda.O‘zbekistonda o‘lim jazosi taqiqlanishi haqidagi normani prezidentimiz nima uchun aynan Konstitutsiyaga kiritishni taklif qilyaptilar? Fikrimcha, bu norma mamlakat asosiy qonuniga kiritilganidan so‘ng O‘zbekistonda ayrim jinoyatlar uchun o‘lim jazosini tiklash kerakligi haqidagi munozaralarga chek qo‘yiladi. Bularning barchasi “Inson qadri uchun” tamoyili asosida amalga oshirilmoqda.Qolaversa, jinoyat-qidiruv, tergov amaliyotida xatolar bo‘lishi mumkin. O‘lim jazosiga hukm qilingan insonlar otib yuborilganidan so‘ng ularning aybi bo‘lmagani aniqlangan. O‘tmishimizda bunday voqealar bo‘lgan. Har bir insonning hayoti eng ulug‘ ne’mat aslida.— Agar otuvga hukm qilingach aybsizligi ma’lum bo‘lgan shaxslarga o‘lim jazosi tayinlanmaganida ular jazodan ozod qilinishi va oqlanishi mumkin bo‘lardi-da, to‘g‘rimi?— Albatta. Xalqimiz huquqshunos emas, shu bois bu masalalarni miridan-sirigacha bilmaydi. Biz shu sohada ishlaymiz. Bunaqa voqealar juda-juda ko‘p bo‘lgan. Tergovchilar, sudyalar adashgan holatlar ham bo‘lgan.Bundan tashqari, huquqni muhofaza qiluvchi ayrim holatlarda tezroq shu ishni yopay deb gumonlanuvchilarni jinoyatni bo‘yniga olishga majburlashgan. Qiynoqlar ham bo‘lgan bizning amaliyotimizda. Hozir biz bu masalalar bilan juda keskin kurashyapmiz. Qonunchiligimizda bu bo‘yicha alohida moddalar bor.— Qiynoqlarga yo‘l qo‘yilmasligi Konstitutsiyada ham aks ettirilyapti...— Xuddi shunday. Fikrimcha, birorta MDHga a’zo davlat ichida, balki ayrim Yevropa davlatlari ichida ham bunday siyosat yurgizilmagan, inson qadr-qimmati bu darajada yuqori ko‘tarilmagan. Muhtaram prezidentimiz tomonidan ilgari surilayotgan “Inson – jamiyat – davlat” g‘oyasi, o‘ylaymanki, milliy g‘oyamizga aylanadi.Bu masalani xalqqa, jamoatchilikka tushuntirishimiz kerak. Biz yuristlar, mutaxassislar OAV orqali bo‘layotgan o‘zgarishlarning ahamiyatini izohlab berishimiz kerak.To‘liq suhbatni yuqoridagi video orqali tomosha qilishingiz mumkin.Jamshid Niyozov suhbatlashdi.
Tasvirchi va montaj ustasi: Muhiddin Nido "
https://kun.uz/uz/news/2022/06/29/tonirovka-endi-ruxsatnoma-muddati-uzaytirilib-jarima-kamaytirilishi-kerak,2022-12-01 20:32:21.355557,"Nihoyat, avtomobillar oynasini qoraytirishga cheklovlar prezident topshirig‘i bilan ancha yumshatildi: orqa yon oynalarni qoraytirish bepul bo‘ldi, old yon oynalar uchun ruxsatnoma to‘lovi ancha arzonlashdi.Ha, “tonirovka” gap-so‘zsiz allaqachon tekin bo‘lishi kerak edi. Ayniqsa, mashinalarning orqa yon oynalarini qoraytirish. Chunki orqa yon oynalarning qoraytirilishi chindan ham yozning jaziramasida quyoshning tig‘idan to‘sishga yordamlashadi, qolaversa – haydovchiga o‘tirgan o‘rnidan mashinani boshqarishda tevarak-atrofni kuzatishda aslo xalaqit bermaydi.Shu paytgacha mashinalarning faqat orqa oynasini ruxsatnomasiz qoraytirish mumkin edi. Biroq o‘sha oynaning qoraytirilishi yoki parda taqilishi haydovchining o‘tirgan o‘rnidan ko‘zgu orqali orqani kuzatishga xalaqit beradi. Nega uni qoraytirish tekin-u, haydovchi deyarli qaramaydigan orqa yon oynalar tekin emas? Bu ham mantiqsizlik edi. Bunga prezident qarori bilan barham berildi.Salondagi orqa yon oynalarni qoraytirish tekin bo‘lishi yo‘lovchilarni va sayyohlarni tashuvchi mikroavtobuslar va taksilar, ayniqsa jamoat transportida ham odamlarga qulaylik yaratadi.Qolaversa, “tonirovka”ga ruxsat berish tekin bo‘lgani bilan, oynalarga plyonka yopishtirish pulli. Tekin bo‘lgach, talab ham ortadi va bu o‘z-o‘zidan narxlar o‘sishiga olib keladi. Aholi ancha-muncha xarajat qiladi. Bu xarajatga qo‘shimcha ravishda bir yillik ruxsatnoma uchun ham haq to‘lash adolatsizlik edi.Qolaversa, O‘zbekistonda orqa oynalarga quyoshdan to‘sish uchun parda o‘rnatish mumkin. Bu ko‘plab sud jarayonlarida amaldagi tartib-qoidalarga zid emasligi o‘z isbotini topib bo‘lgan. Parda mumkin bo‘lgan joyga tonirovka plyonkasini yopishtirish mumkin bo‘lmagani kulgili-da.Old oynalarni qoraytirishMasalaning ikkinchi tomoni bor. Shaxsan men mashina oynalarining barchasini to‘liq tonirovka qilish bepul bo‘lishiga qarshi edim (yakunda shunday bo‘lib chiqdi ham).Ha, avtomashina orqa eshigi oynalarini qoraytirish juda ko‘p davlatlarda tekin. Masalan, har tomonlama bizga eng yaqin davlat – Qozog‘istonda ham tekin. Old yon oynalarni qoraytirish esa ko‘p davlatlarda mumkin emas. Faqat kortejda ishtirok etadigan, mayoqchali mashinalarda to‘liq tonirovkaga ruxsat berilgan.Eng avvalo, mashina old eshiklari oynasini qoraytirish – haydovchining boshqarish o‘rnidan tevarakni kuzatishga xalaqit beradi. Ayniqsa, tungi vaqtlarda. Qolaversa, hozirda mashinalar zavoddanoq barcha oynalarining shaffofligi 30 foizga so‘ndirilgan holatda chiqmoqda.Shu sababli, mashinaning old eshiklari oynasini qoraytirishda shaffoflik 50 foizdan pasaymasligini qat’iy nazorat qilish lozim bo‘ladi. Ya’ni old eshik oynalari zavoddan 30 foiz qoraytirib chiqarilgan mashinalarga bor-yo‘g‘i 20 foizlik plyonka yopishtirilishi lozim bo‘ladi.Jarima va to‘lovlar masalasiAyni paytda oynalarni qoraytirish uchun berilgan bir yillik ruxsatnoma muddati o‘tgach, u zudlik bilan uzaytirilmasa, 25 BHM – 7,5 mln so‘m jarima to‘lanadi. Ruxsatsiz “tonirovka” uchun ham shu jarima.Shu paytgacha old yon oynalarni qoraytirish uchun 15 mln so‘m, orqa yon oynalar uchun esa 1,5 mln so‘m atrofida to‘lov qilinayotgan edi. Old oynalar uchun bu jarima mantiqli ko‘rinsa-da, orqa oynalar “tonirovkasi” uchun jarima mutanosib ravishda kam bo‘lishi kerak emasmi? 1,5 mln so‘mlik ruxsatnoma muddati o‘tsa ham 7,5 mln jarima! Bunaqasi hech bir davlatda yo‘q edi.Jarima miqdori ham qayta ko‘rib chiqilishi lozim bo‘ladi albatta. Aytaylik, 3 BHM miqdorida.Ayni paytda “tonirovka” uchun ruxsatnoma bir yil muddatga beriladi. Lekin bir yil – hash-pash deguncha o‘tib ketadigan muddat. Shu sababli tonirovka uchun ruxsatnomani 5 yilgacha biryo‘la to‘lash mumkin qilib belgilash lozim. Haydovchi istasa, to‘lovning 5 yilligini birdan to‘lasin, bunda unga qandaydir chegirma (aytaylik, 30 foiz) berilsin.Ayniqsa, shu yil may-iyun oylarida tonirovka uchun qimmatroq pul to‘laganlar puliga kuyib qolmasligi kerak. Ularga qo‘shimcha to‘lov bilan ruxsatnomani cho‘zish imkoni yaratilsa yaxshi bo‘lardi. Masalan, orqa yon oynalarni qoraytirish uchun 1,5 mln to‘laganlarga pulni-ku qaytarib bo‘lmas, biroq ularga yana 900 ming so‘m to‘lab, to‘liq tonirovka uchun ruxsatnoma olish imkoniyati yaratilishi kerak. Yoki 15 mln to‘laganlarga 7 yilgacha ruxsatnomasi cho‘zib berilishi lozim.Rossiya Davlat dumasi kuni kecha ifloslangan davlat raqamlari, uyda unutib qoldirilgan hujjatlar, burilish chiroqchalaridan noto‘g‘ri foydalanish uchun jarimani bekor qilib, ogohlantirish joriy etdi.Bizda ham shu kabi qoidabuzarliklar, bunga qo‘shimcha ravishda sug‘urta, “tonirovka” ruxsatnomasi muddati o‘tgan bo‘lsa, mashinani boshqarayotgan kishiga jarima qo‘llash, mashinasini jarima maydonchasiga kiritish o‘rniga ogohlantirish berish kerak. Hozir hamma YPX xodimlarida planshet bor. Qoidabuzarlik aniqlanganda ogohlantirish berilgani qayd etib qo‘yilsin – olam guliston.Agar haydovchi qayd etilgan ogohlantirish olganidan so‘ng keyingi bir oy ichida qoidabuzarlik bartaraf etilmasa, belgilangan jarimani qo‘llash kerak.Ya’ni old eshik yon oynalari 50 foizdan ko‘proq qoraytirilgan mashinalarga ham bir marta ogohlantirish berish kerak, shundan so‘ng u 1 oy ichida old oynasini boshqatdan tonirovkadan qilmasa, jarima qo‘llansa arziydi.Bu masalada hamma tomonni e’tiborga olib, yetti o‘lchab bir kesish kerak. Yo‘llarda harakat xavfsizligi, insonlarning hayoti masalasi ham borligi unutilmasin. Chunki “beton” tonirovka qilingan avtomobillar yo‘llarda boshqalarga bepisand, yo‘l harakati qoidalarini mensishmaydi, avariyalar va unga eltuvchi holatlar keltirib chiqarishayotgani ham bor gap. Bu borada ham izlanishlar va nazoratni to‘xtatmaslik kerak.Shuhrat Shokirjonov,
jurnalist"
https://kun.uz/uz/news/2022/06/29/uning-tankasi-bormi-navoiy-kochasida-noqonuniy-qurilish-bolyapti,2022-12-01 20:32:22.828785,"Boshlangan qurilish bu yerda anchadan beri ishlab kelayotgan do‘kondorlarda e’tiroz uyg‘otyapti. Oq soyabonga o‘xshash konstruksiya ichida allaqachon boshqa savdogarlar joylashib, savdosini boshlagan.“Bunaqangi soyabonlar ko‘payib, butun bir qatorni egallab oladi-ku, shunday bo‘lsa, bizning do‘konlar to‘sib qo‘yiladi”, – deydi o‘sha yerda kitob sotish bilan shug‘ullanuvchi mahalliy tadbirkor.“Bu qurilishni qilayotganlar kitob sohasiga yaqin tijoratchilar emasligi ko‘rinib turibdi. Buning ustiga qurilish noqonuniy, chunki hech qayerdan ruxsat olinmagan. Yong‘in xavfsizligi boshqarmasiga murojaat qildik, ular bu qurilishga ruxsat bermagan. Kadastr agentligiga ham murojaat qilganmiz, ular ham bu qurilishning hech qanday hujjatsiz ekanini tasdiqlashdi.Buzilishi uchun vaqt berishdi. Buzishga berilgan muhlat tugab bo‘ldi, buzilishidan esa darak yo‘q. Vaholanki, agar hozir oldimga qurut sotadigan “budka”ni qo‘ysam, bir kunga qolmay hamma tashkilotlardan odamlar kelib, bu ishim noqonuniy ekanini isbotlab berib, o‘zimni jarimaga tortib, yana bu qurilmamni o‘zimning hisobimdan buzdiradi, shunday bo‘lishiga aminman. Qonun nima sababdandir shular (soyabonni qurganlar)ga ishlamay qolishi g‘alati”, – deydi tadbirkor Jamoliddin Muhammadjon.“Yangi “budka” qurib, yangi ish o‘rinlarini yaratish mumkindir, lekin eski ish o‘rinlari nima bo‘ladi? Bu narsa paydo bo‘lgani uchun 7 yildan beri ishlayotgan ish o‘rinlari qisqartirilishi kerakmi? Soliq to‘lab turgan tashkilotlar yopilishi kerakmi?Agar bu qurilish amalga oshsa, biz xuddi ombordek bo‘lib qolamiz. Bu yerga aholi o‘tmaydi, savdo ham qila olmaymiz, axir bir xil narsa sotamiz”, – deb ta’kidlaydi boshqa bir mahalliy tadbirkor.“Zebiniso” kitob do‘konida ishlayman, shu vaqtgacha xalqimizga kitob ulashib kelyapmiz. Kitob savdosi bilan shug‘ullanamiz. Do‘konimiz yonida shu hamkasblar bilan birga “yashil hudud” barpo qildik. Lekin oldimizda noqonuniy obekt qurishmoqchi, buning oqibatida bizning do‘konlar to‘silib qoladi, ish faoliyatimizga o‘z ta’sirini ko‘rsatadi. Shuning uchun biz bu narsaga juda qarshimiz”, – deydi kitob sotuvchilaridan biri.Kun.uz kitob do‘konlarining oldidagi qurilish qanchalik qonuniy ekani, qolaversa, yerning kimning balansida-yu, tadbirkor qanday hujjat asosida u yerda qurilish boshlaganini bilish maqsadida Kadastr agentligining Shayxontohur tumani bo‘limi hamda tuman hokimiyati qurilish bo‘limi vakillari bilan suhbatlashdi.Azizbek To‘lqinov, Shayxontohur tumani kadastr bo‘limi yetakchi inspektori:— Chorsu mavzesi 42-uy oldida yuridik shaxs tomonidan soyabon qurilgani aniqlangan. Bu bo‘yicha fuqarolarning murojaati kelib tushgan. Holat yuzasidan joyiga chiqib o‘rganish natijasida o‘zboshimchalik bilan egallangan joyda noqonuniy tarzda soyabon qurilayotgani aniqlangan.Soyabon qurilgan joy davlat balansidagi yer hisoblanadi. U yer hech kimga tegishli emas, hech qanday ruxsat va huquqiy hujjatsiz soyabon qurilgan. Hozirda atroflari yopilib, do‘kon sifatida foydalanish harakatida ekan.Ayni vaqtda sud qarorini kutyapmiz, shunga asosan chora ko‘rilishi ko‘zlangan. Biz ularga nisbatan ogohlantirish berganmiz, bu muammo bartaraf etilishi uchun 15 kun muhlat berganmiz, lekin 15 kun ichida bartaraf etilmagani uchun sudga da’vo arizasi kiritilgan, shu qarorga asosan tegishli choralar ko‘riladi.Kun.uz bog‘langan Shayxontohur tuman hokimligining qurilish bo‘limi vakili poytaxt markazidagi bu noqonuniy qurilish egalari haqida ma’lumotga ega emasligini bildirdi.Dilshoda Shomirzayeva,
Muhiddin Nido,
Kun.uz"
https://kun.uz/uz/news/2022/06/29/700-kvadratlik-minimalizm-chilonzordagi-super-hovliga-sayohat,2022-12-01 20:32:24.291441,"“Inshoot” loyihasining navbatdagi soni Toshkent shahri, Chilonzor tumani, Gavhar mahallasida joylashgan, trenddagi minimalizm uslubida qurilgan xonadonga bag‘ishlanadi. 6 sotixli hovlidagi uyning umumiy maydoni qariyb 700 kvadrat metr. Yangi hovli sotuvga qo‘yilgan.Xonadon 2 qavat bino va yerto‘ladan iborat. Uyning fasad qismi och kulrang rangda bo‘lib, qora rangdagi oyna romlari bilan uyg‘unlashtirilgan.Hovlida yashil hudud, yozgi oshxona va 2 ta avtomobil uchun joy ajratilgan. Maysadan tashqari joylarda odatiy bruschatkalardan emas, balki suv va qorga bardoshli keramogranit qurilish materialidan foydalanilgan. Shuningdek, hovlida yozgi oshxona va elektroavtomobillarni quvvatlash uchun alohida joy ajratilgan.Xonadon ikki qismga bo‘lingan bo‘lib, mehmon va mezbonlar uchun alohida kirish eshigi qilingan. Birinchi bo‘lib mehmonlar uchun ajratilgan eshikdan kiradigan bo‘lsak, u yerda yuvinish xonasi va yog‘och javon o‘rnatilgan, dahlizning shift qismi moviy ottochento mahsulotidan qilingan. Mehmonxona uchun neytral rang tanlangan bo‘lib, televizor hudud va bio-kamin o‘rin olgan.Xonadon ikki qismga bo‘lingan, ya’ni mehmonlar va mezbonlar uchun kirish eshiklari alohida. Mehmonlar uchun ajratilgan eshik kichik dahlizga olib kiradi: bu yerdagi yog‘och javonga kiyimlarni ilib, yuvinish xonasi, mehmonxona va oshxonadan biriga kirish mumkin. Mehmonxona uchun neytral rang tanlangan bo‘lib, undan televizor hududi va bio-kamin o‘rin olgan.1-qavatdagi yotoqxona kengligi va qulayliklari bilan master-yotoqxonadan qolishmaydi. Unda alohida garderob zona va yuvinish xonasi bor.1-qavatning mezbonlar uchun ajratilgan qismda yumshoq hududga ega holl va oshxona joylashgan. Oshxonada qo‘shimcha havo almashtirish tizimi o‘rnatilgan bo‘lib, markaziy qismida Braziliya granitidan yasatilgan oshxona stoli hamda ovqatlanish burchagi o‘rin olgan.Holldan yerto‘la va 2-qavatga chiqish uchun qo‘shimcha yoritgichlarga ega zinalar joylashgan. Binoning 2-qavatida yumshoq hudud uchun ajratilgan holl, 2ta bolalar xonasi va 1ta master yotoqxona mavjud. Master yotoqxonada yuvinish xonasi va fransuz uslubidagi balkonga chiqish eshigi joylashgan. Balkon hovliga qaragan bo‘lib, mustahkam oynadan foydalanilgan.Xonadonda barcha qulayliklar yaratilib, namozxona, qishki bog‘ va simsiz wi-fi tizimi o‘rnatilgan. Shu bilan birga, yerto‘lada sportzal, sauna, kichik suv havzasi, kir yuvish xonasi va texnik xona mavjud. Yerto‘lada telefon aloqasi uzilib qolmasligini ta’minlash uchun maxsus texnik uskunalar o‘rnatilgan.Video davomida xonadonning qurilish va interer dizayni haqida qiziqarli ma’lumotlarga ega bo‘lasiz.Xonadon egasi bilan aloqa:+998 97 420 65 00Reklama huquqi asosida"
https://kun.uz/uz/news/2022/06/29/xodimlarga-anomal-issiqda-kamroq-vaqt-ishlash-huquqini-berish-kerak,2022-12-01 20:32:25.958683,"So‘nggi kunlarda o‘zbekistonliklar jazirama tafti yana ancha kuchayganini o‘z tanalarida his etishmoqda. Bu esa azaliy savollardan birini yana bir marta kun tartibiga chiqarmoqda: ishchi-xizmatchilarning jaziramada faoliyat yuritishi qanchalik to‘g‘ri?25 iyundan O‘zbekistonda yoz chillasi boshlandi. 5 avgustga qadar davom etadigan chilla tabiatiga ko‘ra issiq va quruq keladi. Sababi, bu paytga kelib, quyosh shimoliy yarim sharning eng yuqori nuqtasiga ko‘tarilib, zaminni beayov qizdiradi. Shunga qaramasdan, bozorlar, korxona va tashkilotlar faoliyat ko‘rsatishda davom etadi, dalalarda ham ish qiziydi.Jaziramada ishga qatnash yoki ishlash salbiy oqibatlarga olib keladi. Hamma ham ishga konditsionerli mashinada qatnamaydi, qolaversa, kun bo‘yi muzdaygina ofisda o‘tirmasdan, kasb taqozosiga ko‘ra, asosan, oftob tig‘ida yuradiganlar ham ko‘pchilikni tashkil etadi.– Jazirama issiqda yurish oftob urishiga olib kelishi mumkin, – deydi Toshkent tibbiyot akademiyasi kafedra mudiri, tibbiyot fanlari doktori Nargiza Nurillayeva.Shifokorlarning aytishicha, haddan tashqari issiq kuzatilayotgan paytda yuragi xasta insonlarda yurak urishi tezlashadi, qon bosimi ko‘tariladi, periferik qon tomirlar kengayadi, oyoqlar shishadi. Bunday hollarda kuchli jismoniy faollik tavsiya etilmaydi. Jismoniy faollikni minimal darajaga tushirish zarur. Masalan, egilib yoki boshni egib ishlash mumkin emas. Bunday holatlarda bosh miyada qon aylanishi buziladi. Bu esa qon bosimining keskin ko‘tarilishi, hushning yo‘qotilishi va insult xavfini yuzaga keltiradi.Mutaxassislar agar nafas siqilishi, yurak urishidagi o‘zgarishlar, holsizlik, bosh aylanishi yoki undan ham xavflisi – ko‘krak qafasida og‘riq paydo bo‘lsa, darhol har qanday jismoniy faoliyatni to‘xtatishni tavsiya etishadi.Xo‘sh, jazirama sog‘lig‘i uchun xavf tug‘dirgudek bo‘lsa, ishchi-xizmatchilar ishga chiqmaslikka haqlimi? Qonunchilikda bu narsa ko‘zda tutilganmi? Yildan yilga anomal harorat rekordlari yangilanayotgan bir paytda ushbu masalaning ahamiyati har qachongidan ko‘ra dolzarblashib bormoqda.Xalqaro tajribaO‘rganishlarimiz jazirama sharoitida mehnat qilish tartibi, mehnatkashlarning huquqlari himoyasi kafolatlangani borasida xalqaro va milliy qonunchilik keskin farq qilishini ko‘rsatmoqda.Chunonchi, ko‘plab davlatlarning qonun hujjatlarida havo harorati ofisda yoki tashqarida necha darajaga yetganda ish to‘xtatilishi va xodimlarga javob berib yuborilishi, qanday havo haroratida ish vaqti qisqartirilishi aniq-tiniq belgilab qo‘yilgan.BelarusBelarusda jazirama issiq deganda havo harorati maksimal 30-34 daraja bo‘lishi tushuniladi. Respublikaning mehnat qonunchiligiga ko‘ra, kun bo‘yi kompyuter yonida o‘tiradigan ofis xodimlari xona harorati +28,5 darajaga yetganida bir soat kam ishlash, hatto havo harorati belgilangan me’yorlardan yuqori bo‘lganda xodimlar rahbarini ogohlantirmasdan ham ish joyini tark etish huquqiga ega.Xuddi shu haroratda mashinasozlik va metallurgiya korxonalarining mexanizatsiyalashgan quyish, prokatlash, temirchilik, termal, payvandlash sexlarida bir qator kasb vakillari 5,5 soatdan ortiq bo‘lmagan vaqt davomida ish joylarida bo‘lishlari mumkin. Qo‘lda zarb bilan ishlov berish do‘konlarida ish olib boradigan ishchilar, qo‘lda to‘ldirilgan mashinasozlik va metallurgiya korxonalari bilan quyma korxonalarda ishlovchilar esa jazirama issiqda uzog‘i bilan 4 soat ishlashlari kerakligi belgilangan.Bundan tashqari, Belarus Mehnat kodeksida ish beruvchi jazirama issiqda ish vaqtini o‘zgartirishi, ya’ni ishni bir necha soat ertaroq boshlashi yoki tungi vaqtga ko‘chirishi mumkinligi, xodimlar ochiq havoda ishlayotgan bo‘lsa, issiqdan dam olish uchun maxsus xonalar bilan ta’minlashga majburligi mustahkamlab qo‘yilgan.Ishchilar uchun maqbul harorat ish toifasiga, shuningdek, yilning davriga bog‘liq. Eng qizig‘i, nafaqat issiqda, balki sovuqda ham belgilangan harorat me’yorlardan yuqori bo‘lsa, xodimlar belgilangan imtiyozlardan foydalana oladi. Jumladan, yozda ofis ishchilari uchun harorat 28 darajadan yuqori bo‘lmasligi kerak, aks holda ish vaqti qisqartirilishi mumkin. Masalan, yozda ofisda harorat 29 daraja issiq bo‘lsa, ish vaqti 5 soatdan oshmasligi kerak. Agar harorat 32,5 darajadan yuqori bo‘lsa va siz hushdan ketish xavfi tufayli endi ishlay olmayman, deb hisoblasangiz, ishlashdan bosh tortishingiz mumkin.RossiyaRossiya Federatsiyasi Mehnat kodeksining 212-moddasida issiq havoda ish standartlari belgilangan bo‘lib, bu me’yorlar ish beruvchilardan xodimlarga normal va xavfsiz mehnat sharoitlarini ta’minlashni talab qiladi. Sanitariya me’yorlariga ko‘ra, mavsum va xodimlarning jismoniy faolligiga qarab, 16 darajadan 25 darajagacha harorat maqbul hisoblanadi. Agar termometrlar belgilangan chegaradan yuqori bo‘lsa, ish beruvchida bir qator majburiyatlar yuzaga keladi.Xususan, anomal issiq paytida ish beruvchi ish joylarida konditsionerni ta’minlashi, xodimlarga ishdan tanaffus qilish va dam olish imkoniyatini yaratishi, tushlik vaqtini uzaytirishi, qisqa muddatli haq to‘lanadigan ta’tillar berishi, vaziyatga ko‘ra xodimlarga uydan ishlashga ruxsat berishi, ishlab chiqarish faoliyatini qisqartirishi kerak.“Sanoat binolari mikroiqlimiga qo‘yiladigan gigiyenik talablar” deb nomlanuvchi sanitariya qoidalariga ko‘ra, yozda ofisda ishlash uchun maqbul havoning harorati +23-25 daraja deb belgilangan. Agar termometr 28 dan 32 darajani ko‘rsatsa, xodimning ish kuni qisqartiriladi. Ish vaqti +28,5 daraja issiqda 7 soatdan, +29 darajada 6 soatdan, +30 darajada 4-5 soatdan, +31 darajada 2-3 soatdan, +32 daraja issiqda esa 1-2 soatdan oshmasligi kerak. Agar xonadagi harorat 33 darajadan oshsa, qonunchilikka muvofiq, ishchilar umuman ishlamaslikka haqli.Jaziramada ochiq havoda ishlaydiganlar maxsus himoya kiyimida bo‘lishlari, havo harorati 32,5 daraja va undan yuqori bo‘lganida, har 15-20 daqiqada salqin xonalarda 10-12 daqiqa dam olishlari, maxsus kiyimdagi ish vaqti 4-5 soatdan, himoya kiyimi bo‘lmaganda esa 1-1,5 soatdan oshmasligi kerak. Agar harorat ko‘rsatkichlari 37 darajaga yaqinlashsa, u holda ko‘chada ishlash tavsiya etilmaydi. Homilador ayollar, 40 yoshdan katta va 25 yoshgacha bo‘lganlar issiqda ishlashiga yo‘l qo‘yilmaydi.Belarusda ham, Rossiyada ham ish beruvchi xodimlar ishlaydigan binolarning mikroiqlimiga oid me’yorlarni e’tiborsiz qoldirsa, buning uchun yaxshigina jarimaga tortilishi yoki faoliyati muayyan vaqtgacha to‘xtatib qo‘yilishi mumkin.GermaniyaGermaniyada ekstremal yuqori harorat kuzatilganda maktab va korxonalarda qo‘shimcha dam olish kuni e’lon qilinishi mumkin. Jaziramada o‘quvchilarning maktabga bormasligi federal darajada hal qilinsa, korxona va tashkilotlarda ish kunining bekor qilinishini kompaniya rahbariyati hal qilib qo‘ya qoladi.Germaniya mehnat qonunchiligiga ko‘ra, xodimlar ishlaydigan binolarda havo harorati +26 darajadan oshmasligi kerak. Agar xona harorati +30 darajadan oshsa, ish beruvchi xonani sovitish choralarini ko‘rishi shart.Ammo, shu bilan birga, ish beruvchi “juda issiq” tushunchasi nimani anglatishini o‘zi hal qilish huquqiga ega. Ish beruvchi o‘z xodimlarining sog‘lig‘i to‘g‘risida g‘amxo‘rlik qilishga majburdir, agar jazirama ishchilar salomatligi uchun zararli bo‘lsa va kompaniya buning oldini olmasa, xodim shikoyat qilish huquqiga ega. Bunday vaziyatlardan qochish uchun kompaniya rahbariyati qo‘l ostidagilarni uylariga qo‘yib yuborishlari mumkin.Milliy qonunchilik tahrirga muhtojXorijda 33 daraja issiqda ishga chiqmaslik huquqi berilishi nafaqat havo harorati, balki namlik va boshqa ko‘rsatkichlarga ham bog‘liq. Shu ma’noda geografik joylashuvi, iqlimidan kelib chiqib har bir mamlakat ishlash uchun maqbul haroratlarni o‘zi belgilaydi. Xo‘sh, mamlakatimizda anomal issiq kuzatilganda ishchi-xizmatchilar qanday imtiyozlarga ega?2016 yili OAV va ijtimoiy tarmoqlarda bu masala ko‘tarilgan, o‘shanda Mehnat vazirligi O‘zbekistonda jazirama havo sharoitida xodimlarni ishdan ozod qilish masalasiga oydinlik kiritgandi. Vazirlikning bildirishicha, O‘zbekiston bosh sanitar shifokori tasdiqlagan ishlab chiqarish birlashmalari mikroiqlim sanitar-gigiyenik me’yorlariga ko‘ra, yopiq binolarda amalga oshiriladigan yengil jismoniy ishlar uchun yilning sovuq va o‘tish davridagi optimal mikroiqlim ko‘rsatkichlari quyidagicha bo‘lishi lozim:Havo harorati – 20-23 daraja, havo nisbiy namligi – 40-60 foiz, havo harakati tezligi ko‘pi bilan 0,2 m/sni tashkil etishi kerak. Ayni vaqtda, havo harorati 19-25 daraja, nisbiy namlik 75 foizdan ko‘p bo‘lmagan, havo harakati tezligi 0,3m/sdan oshmasligiga yo‘l qo‘yiladi.Mehnat vazirligi og‘ir ish sharoitlarida, havo haroratining maqbul me’yorlari 4-5 daraja, yo‘l qo‘yiladigan me’yorlar bo‘yicha 6 daraja past bo‘lishi kerak ekanini, yilning issiq davrida, havo haroratiga oid me’yorlar 2-3 darajaga ko‘p bo‘lishiga ham ruxsat berilishini ma’lum qilgan.Rasmiy xabarda mazkur mikroiqlim me’yorlarini ishlab chiqarishdagi texnologik jarayon yoxud iqtisodiy jihatdan ta’minlash imkoni bo‘lmagan sanoat inshootlarida ishchilarning qizib ketishi yoki sovib ketishiga qarshi choralar ko‘rilishi, xususan, ishchi atrofidagi havoni sovitish tizimi, havo dushi, dam olish va isitish xonalari, o‘ta yuqori va past havo haroratidan himoya qiluvchi maxsus kiyim, shaxsiy muhofaza anjomlari, ishdagi dam olish vaqtlari kabilar shular jumlasidan. Issiq urishiga qarshi choralar sifatida, qurilmalar va to‘sib turuvchi qoplamalarining tashqi harorati 45 darajadan oshmasligi kerakligi ta’kidlanadi.Mehnat kodeksining 219-moddasida esa, ishchi o‘z salomatligi yoki hayotiga tahdid soluvchi ishni bajarishdan bosh tortishga haqli ekani belgilab qo‘yilgan bo‘lsa-da, bu biz muhokama qilayotgan holatda ish bermaydigan norma hisoblanadi. Shundog‘am ishsizlar soni ko‘p, ish o‘rni kam mamlakatda xodim +40 daraja issiqda ishlay olmayman, bu sog‘lig‘im uchun xavfli, deb aytsa, unga qanday munosabat bo‘lishini ko‘z oldingizga keltirib ko‘ring.Fikrimizcha, xalqaro tajribada bo‘lgani kabi milliy qonunchiligimizda ham ofisda va ochiq havoda ishlovchilar uchun o‘rtacha me’yor belgilanishi, havo harorati necha darajaga yetganda ish vaqti necha soatga qisqarishi aniq belgilab qo‘yilishi, qaysi darajadagi issiqda xodimlar ishga chiqmaslik huquqiga ega bo‘lishi qonun bilan mustahkamlab qo‘yilishi kerak.Bundan tashqari, jazirama ob-havo sharoitida ish beruvchilarning majburiyatlari ham qonun hujjatlarida aniq aks ettirilishi, bunga amal qilmaganlarga nisbatan javobgarlik belgilanishi zarur.Kasaba uyushmalari zaif bo‘lgan mamlakatda bu masalani boshlang‘ich kasaba uyushma tashkilotlariga yoki ish beruvchilarning vijdoniga havola qilishdan foyda yo‘q.Jamshid NiyozovTahririyatdan: Kun.uz bundan bir yil oldin e’lon qilingan mazkur maqolani mavzu o‘z dolzarbligini yo‘qotmagani sabab ayrim o‘zgarishlar bilan qaytadan taqdim etmoqda. O‘tgan yili shu va boshqa materiallarga javoban mas’ullar Mehnat kodeksining yangi tahririga noqulay ob-havo masalasida tegishli tuzatishlar kiritilishini ma’lum qilgandi.2022 yil 17 mart kuni Senat Mehnat kodeksining yangi tahririni ma’qulladi. Yangi kodeksning shundan keyingi taqdiri ma’lum emas: u ayni paytgacha prezident tomonidan imzolanib, e’lon qilinmagan. Kodeksga noqulay ob-havo sharoitidagi mehnat masalasi kiritilgan-kiritilmagani ham ochiq qolmoqda, Senatning rasmiy relizida bu haqda aytilmagan."
https://kun.uz/uz/news/2022/06/29/qiynoqqa-qarshi-norma-endi-konstitutsiyada-ham-boladi-bu-nimani-anglatadi,2022-12-01 20:32:27.449782,"Amaldagi Jinoyat protsessual kodeksining 17-moddasiga muvofiq, hech kim qiynoqqa solinishi, zo‘ravonlikka, shafqatsiz yoki inson sha’ni va qadr-qimmatini kamsituvchi boshqa tarzdagi tazyiqqa duchor etilishi mumkin emas. Endi ushbu qoida fuqarolarning konstitutsiyaviy huquqi sifatida mustahkamlab qo‘yilishi kutilmoqda.Muhokamaga qo‘yilgan Konstitutsiya loyihasiga ko‘ra, 25-moddaga jinoyat qonunchiligiga oid normalar qo‘shilyapti:Prezident Shavkat Mirziyoyev 2020 yil 29 dekabrda Oliy Majlisga yo‘llagan murojaatida inson huquq va erkinliklarini kafolatli himoya qilish, qonun ustuvorligini ta’minlashga qaratilgan islohotlarning izchil davom ettirilishini ta’kidlar ekan, tezkor-qidiruv, tergov va jazoni ijro etish sohasida qiynoqlarning oldini olish tizimini tubdan takomillashtirish zarurligiga alohida e’tibor qaratilgandi. Mazkur dolzarb masala Inson huquqlari bo‘yicha milliy strategiyada ham o‘z aksini topgan.O‘zbekistonda qiynoq holatlarini aniqlash bo‘yicha jamoatchilik guruhlari tashkil etilmoqdaQayd etish kerakki, so‘nggi yillarda mamlakatimizda fuqarolar huquq va erkinliklari kafolatlarini yanada kuchaytirish, jumladan qiynoqqa solish va boshqa shafqatsiz, g‘ayriinsoniy yoki qadr-qimmatni kamsituvchi muomala hamda jazo turlarini qo‘llash holatlariga mutlaqo yo‘l qo‘ymaslik maqsadida keng ko‘lamli ishlar amalga oshirilmoqda.Inson huquqlari bo‘yicha O‘zbekiston Respublikasining Milliy strategiyasi, shuningdek, BMTning ustav organlari va shartnomaviy qo‘mitalari tavsiyalarini hisobga olgan holda qiynoqqa solishning oldini olish bo‘yicha milliy mexanizmlarni takomillashtirish maqsadida 2021 yil 26 iyunda «Qiynoqqa solish holatlarini aniqlash va ularning oldini olish tizimini takomillashtirishga doir qo‘shimcha chora-tadbirlar to‘g‘risida»gi prezident qarori qabul qilingan.Ombudsman har yili qiynoq holatlari bo‘yicha ma’ruza tayyorlaydiWorld Prison Brief tashkilotining hisobotiga ko‘ra, hanuzgacha bir qator xalqaro tashkilotlar va xorijiy davlatlar tahlillarida O‘zbekistonda gumon qilinuvchilar qiynoqqa solinishi, zo‘ravonlikka, boshqa shafqatsiz, g‘ayriinsoniy yoki inson qadr-qimmatini kamsituvchi muomalaga yoxud jazoga duchor etilishi to‘g‘risida ma’lumotlar tarqatiladi.O‘zbekiston Jinoyat kodeksining 235-moddasi «Qiynoqqa solish va boshqa shafqatsiz, g‘ayriinsoniy yoki qadr-qimmatni kamsituvchi muomala hamda jazo turlarini qo‘llash» deb nomlangan. Unga asosan qiynoqqa solish va boshqa shafqatsiz, g‘ayriinsoniy yoki qadr-qimmatni kamsituvchi muomala hamda jazo turlarini qo‘llash uch yildan o‘n yilgacha ozodlikdan mahrum qilish bilan jazolanadi.Hech kim qiynoqqa solinishi, zo‘ravonlikka, boshqa shafqatsiz, g‘ayriinsoniy yoki inson qadr-qimmatini kamsituvchi muomalaga yoxud jazoga duchor qilishni ta’qiqlash konstitutsiyadan o‘rin olishi davlatimiz insonparvarlik g‘oyalariga qanchalik sodiq ekanligimizni ko‘rsatadi.Endi qiynoq jinoyatini sodir etgan shaxslar muddatidan ilgari ozod qilinmasligi mumkin2022 yil 29 martdagi «O‘zbekiston Respublikasining Fuqarolik kodeksiga qiynoqqa solishdan jabrlanganlarga yetkazilgan zararni qoplash tartibini takomillashtirishga qaratilgan qo‘shimchalar kiritish to‘g‘risida»gi qonunga asosan shaxsga nisbatan har qanday qiynoqqa solish va boshqa shafqatsiz, g‘ayriinsoniy yoki qadr-qimmatni kamsituvchi muomala hamda jazo turlarini qo‘llash natijasida yetkazilgan zarar davlat tomonidan to‘la hajmda qoplab berilishini nazarda tutuvchi qo‘shimcha kiritildi.1966 yil 16 dekabrda qabul qilingan «Fuqaroviy va siyosiy huquqlar to‘g‘risida»gi xalqaro paktning 7-moddasiga asosan «hech kim qiynoqlarga yoki shafqatsiz, g‘ayriinsoniy yoki qadr-qimmatini kamsituvchi muomalaga yoki jazoga duchor etilmasligi kerak. Jumladan, hech bir shaxs ustidan o‘zining erkin roziligisiz tibbiy yoki ilmiy tajriba o‘tkazilishi mumkin emas». 1984 yil 10 dekabrda qabul qilingan «Qiynoqlarga hamda muomala va jazolashning boshqa shafqatsiz, g‘ayriinsoniy yoki qadr-qimmatni kamsitadigan turlariga qarshi konvensiya» paktda belgilangan talabni aniqlashtiradi.Qiynoqlarga yo‘l qo‘ymaslik 2015 yildagi «Mahkumlar bilan muomala qilishning minimal standartlari», ya’ni Nelson Mandela qoidalarida ham belgilab qo‘yilgan. Mazkur talab Germaniya, Shvetsiya, Norvegiya, Ispaniya, Niderlandiya, Xorvatiya, Sloveniya va boshqa bir qator davlatlar konstitutsiyalarida mustahkamlab qo‘yilgan."
https://kun.uz/uz/news/2022/06/29/istalgan-fuqaro-huquqi-buzilganda-konstitutsiyaviy-sudga-shikoyat-qilishi-mumkin-boladi,2022-12-01 20:32:28.868878,"Prezident Shavkat Mirziyoyev Konstitutsiyaviy komissiya a’zolari bilan uchrashuvda “Konstitutsiyaviy sud faoliyatini yanada takomillashtirish, fuqarolar va yuridik shaxslarning muayyan ishda sud tomonidan ularga nisbatan qo‘llanilgan qonunning Konstitutsiyaga mosligini tekshirish haqidagi shikoyatlarini ko‘rib chiqish Konstitutsiyaviy sudning vakolati sifatida Konstitutsiyada aks ettirilishi lozim” ligini ta’kidlab o‘tgandi.Mazkur qo‘shimcha kiritishga zaruriyat shundan iboratki, inson huquqlarini himoya qilishda samarali vositalardan biri bo‘lgan konstitutsiyaviy shikoyat institutini konstitutsiyaviy norma bilan mustahkamlashdir. Konstitutsiyaga kiritilayotgan o‘zgartirishga “O‘zbekiston Respublikasining Konstitutsiyaviy sudi to‘g‘risida”gi Konstitutsiyaviy qonun, xalqaro normalar, xorijiy davlatlar Konstitutsiyalari, shuningdek fuqarolardan kelib tushgan taklif va tavsiyalar asos bo‘lmoqda.Mazkur normaning asosiy mazmun-mohiyati shundan iboratki, agarda fuqaro o‘zining Konstitutsiyada belgilangan huquqini qonun yoki uning biror-bir normasi bilan buzilmoqda, deb hisoblasa, ushbu hujjatning konstitutsiyaviyligini ko‘rib chiqishni so‘rab Konstitutsiyaviy sudga murojaat (shikoyat) qilish huquqi tushuniladi. Ta’kidlash joizki, ushbu norma mamlakatimizda fuqarolar va yuridik shaxslarning konstitutsiyaviy huquqlarini himoya qilish, konstitutsiyaviy qonuniylikni mustahkamlash, Konstitutsiya va qonun ustunligini ta’minlashga, Konstitutsiyaviy sud faoliyatini yanada takomillashtirishga xizmat qiladi.Mazkur normaga hamohang qoida “O‘zbekiston Respublikasining Konstitutsiyaviy sudi to‘g‘risida”gi Konstitutsiyaviy qonunning 27-moddasi 2-bandida “Agar qonun fuqarolar va yuridik shaxslarning fikricha, ularning konstitutsiyaviy huquqlari va erkinliklarini buzayotgan bo‘lsa, O‘zbekiston Respublikasining Konstitutsiyasiga muvofiq kelmasa hamda sudda ko‘rilishi tugallangan muayyan ishda qo‘llanilgan bo‘lsa va sudda himoya qilishning barcha boshqa vositalaridan foydalanib bo‘lingan bo‘lsa, ular qonunning Konstitutsiyaga muvofiqligini tekshirish to‘g‘risidagi shikoyat bilan Konstitutsiyaviy sudga murojaat etishga haqlidir” deb belgilab qo‘yilgan.Fuqarolar va yuridik shaxslarga konstitutsiyaviy odil sudlov organiga bevosita murojaat qilish huquqining berilishi Konstitutsiyaviy sudda ish hajmining oshishiga sabab bo‘ldi. Avvalgi yillari Konstitutsiyaviy sudga bir yilda o‘rtacha 800-1000 murojaat kelgan bo‘lsa, yangi qonun qabul qilingandan keyin murojaatlar soni 1,5 mingga yetdi. Shundan Konstitutsiyaviy sudning vakolatiga taalluqli murojaatlar 127 ta (16 foiz)ni tashkil qiladi. Ular Qonunga binoan ko‘rib chiqildi, qolganlari  Konstitutsiyaviy sudga tegishli bo‘lmagani uchun murojaatlar mualliflariga asoslantirilgan tushuntirishlar berilgan yoxud tegishli tashkilotlarga yuborilgan.  Inson huquqlari umumjahon deklaratsiyasining 8-moddasiga asosan “Har bir inson unga konstitutsiya yoki qonun orqali berilgan asosiy huquqlari buzilgan hollarda nufuzli milliy sudlar tomonidan bu huquqlarning samarali tiklanishi huquqiga ega” deb ko‘rsatilgan. Shuningdek, Fuqaroviy va siyosiy huquqlar to‘g‘risidagi xalqaro paktning 2-moddasi 3-qismiga asosan “Ushbu paktda ishtirok etuvchi har bir davlat huquqiy himoya talab qiluvchi har qanday shaxs uchun yuridik himoya vakolatli sud, ma’muriy yoki qonun chiqaruvchi hokimiyatlar tomonidan yoki davlatning huquqiy tizimida nazarda tutilgan boshqa vakolatli organlar tomonidan ta’minlashi va sud orqali himoyalanishi imkoniyatini rivojlantirishni o‘z zimmasiga oladi”, deb belgilangan.Qayd etish kerakki, konstitutsiyaviy shikoyat instituti rivojlangan xorijiy davlatlar Belgiya, Vengriya, Germaniya, Rossiya, Latviya, Litva, Koreya kabi davlatlarning konstitutsiyalarida ham o‘z aksini topgan."
https://kun.uz/uz/news/2022/06/28/xiva-shahri-2024-yil-islom-dunyosining-turizm-poytaxti-deb-elon-qilindi,2022-12-01 20:32:30.297385,"Ta’kidlanishicha, Islom hamkorlik tashkiloti (IHT) g‘alabaning asosiy omillari sifatida O‘zbekiston prezidenti Shavkat Mirziyoyev tomonidan turizm sohasida yuritilayotgan ochiqlik siyosati, viza rejimining soddalashtirilishi, madaniy merosni saqlash, tarixiy shaharlarni obodonlashtirish kabi ko‘plab islohotlarni e’tirof etgan.Shuningdek, Xiva shahrining tarixiy qiyofasi tiklanishi, restavratsiya va konservatsiyaga oid amalga oshirilgan ishlar, sayyohlarning katta oqimini qabul qilish uchun yaratilgan sharoitlar, infratuzilmaning yaxshilangani alohida qayd etilgan. Bundan tashqari, turizm va unga yondosh sohalar tadbirkorlari uchun yaratilgan qulay sharoitlar yuqori baholangan.“Islom dunyosining turizm poytaxti yili doirasida Xorazm viloyatining Xiva shahrida IHTga a’zo 57 davlatning turizm vazirlari va turistik ma’muriyatlari rahbarlarining yig‘ilishi yuqori darajada o‘tkaziladi. Shu bilan birga, Islom olami va ziyorat turizmi salohiyatini ochib beruvchi ilmiy-amaliy anjumanlar, fotoko‘rgazmalar va art-ekspozitsiyalar bo‘lib o‘tadi.2018 yilda O‘zbekiston prezidenti tashabbusi bilan tashkil etilgan “Ipak yo‘li” xalqaro turizm universiteti bazasida IHT davlatlari olim va tadqiqotchilari ishtirokida ta’lim sohasidagi imkoniyatlarni kengaytirishga alohida e’tibor qaratiladi”, – dedi O‘zbekiston delegatsiyasi rahbari – Bosh vazir o‘rinbosari, turizm va madaniy meros vaziri Aziz Abduhakimov.Islom dunyosining turizm poytaxti nominatsiyasiga 5 davlatdan shaharlar nomzodi qo‘yilgan bo‘lib, bular:So‘nggi yilda bu shaharlar orasida nominatsiyada g‘oliblik uchun shiddatli kurash kuzatildi. Shunga qaramay, O‘zbekistonning bu yo‘nalishda olib borilgan sa’y-harakatlari natijasida Xiva shahrining “Islom dunyosining turizm poytaxti” maqomini olishiga doir qarorga kelinishiga erishildi.Ta’kidlash joizki, g‘alabaga erishish yo‘lida O‘zbekiston Turizm va madaniy meros vazirligi 2019 yildan buyon tizimli ravishda ish olib bormoqda, ya’ni bu orada Xiva shahri nomzodi kiritilib, IHTga a’zo davlatlar bilan tegishli ishlar olib borilgan – IHT davlatlarining turistik ma’muriyati rahbarlari bilan onlayn uchrashuvlar, muzokaralar va taqdimotlarning o‘tkazilishi shular jumlasidandir”, – deyiladi vazirlik xabarida."
https://kun.uz/uz/news/2022/06/28/filologiya-fanlari-doktori-professor-ibrohim-haqqul-vafot-etdi,2022-12-01 20:32:32.447706,"Ibrohim Haqqul 1949 yil 28 martda Buxoro viloyati Shofirkon tumani Talija qishlog‘ida ziyoli oilasida tug‘ilgan. O‘rta maktabni tugatgach, 1966-1970 yillarda Buxoro davlat pedagogika institutida tahsil olgan.Ibrohim Haqqul 1970-1972 yillarda ""Shofirkon haqiqati"" gazetasida bo‘lim boshlig‘i va muharrir vazifalarida ishlagan.Uning ""Navoiy va Mavlono Ashraf"", ""Daryo kabi hamisha uyg‘oq..."" kabi ilk adabiy maqolalari shu gazetada bosilib chiqqan.Olim 1972 yildan to hozirga qadar Alisher Navoiy nomidagi Til va adabiyot institutida faoliyat yuritib kelayotgandi.Ibrohim Haqqul 1976 yili ""O‘zbek adabiyotida ruboiy"" mavzusida nomzodlik, 1995 yili ""O‘zbek tasavvuf she’riyatining shakllanishi va taraqqiyoti"" mavzusida doktorlik dissertatsiyasini himoya qilgan.Dastlab uning ""O‘zbek adabiyotida ruboiy"" (1981), ""Uvaysiy she’riyati"" (1982), ""Badiiy so‘z shukuhi"" (1987) kitoblari nashr etilgan bo‘lsa, keyin ""Zanjirband sher qoshida"" (1989), ""She’riyat - ruhiy munosabat"" (1989), ""Abadiyat farzandlari"" (1990), ""Tasavvuf va she’riyat"" (1991), ""Kamol et kasbkim..."" (1991), ""G‘azal sog‘inchi"" (1991) kabi 20dan ortiq kitoblari bosilib chiqqan.U rus tilidagi ikki jildlik ""Istoriya uzbekskoy literatury"" kitobining mualliflaridandir.Saksoninchi yillarning ikkinchi yarmida Ibrohim Haqqulning adabiy jarayonda faol ishtirokini kuzatish mumkin.Shuningdek, Abdulhamid Cho‘lponning ""Bahorni sog‘indim"" (1988), Xoja Ahmad Yassaviyning ""Hikmatlar"" (1991) majmuasini, shogirdi Sayfiddin Rafiddinov bilan hamkorlikda ""Boqirg‘on kitobi"" (1991), ""Me’rojnoma"" (1995) kabi uzoq muddat nashr etilmay kelingan asarlarni o‘quvchilarga yetkazgan.Keyingi yillarda u ""Ahmad Yassaviy"", ""Kim nimaga tayanadi?"", ""E’tiqod va ijod"", ""Tasavvuf saboqlari"", ""Taqdir va tafakkur"", ""Meros va mohiyat"" deb nomlangan risola va kitoblarini chop ettirgan.Farididdin Attor, Jaloliddin Rumiy, Abdurahmon Jomiy, Vilyam Shekspirday daho san’atkorlarning o‘zbek tiliga o‘girilgan kitoblariga salmoqli so‘zboshi va so‘ngso‘zlar yozgan.Alisher Navoiyning ""Xazoyin ul-maoniy""sidan tanlangan shohbaytlarning alohida kitob holida chiqarilganligi ham e’tiborga molikdir.Keyinroq Ibrohim Haqqulning ""Ijod iqlimi"" va ""Mushohada yog‘dusi"" nomli kitoblari ham bosilib chiqqan.U 1996 yildan ""Qadimgi davr adabiyoti"", 2001 yildan buyon ""O‘zbek adabiyoti tarixi"" bo‘limi mudiri sifatida faoliyat ko‘rsatib kelgan.Olim O‘zbekiston Yozuvchilar uyushmasi, ""O‘zbek tili va adabiyoti"", ""Tafakkur"", ""Naqshbandiya"" jurnallari tahrir hay’atlari a’zosi edi.Uning ayrim maqola va kitoblari turk, uyg‘ur, ozarboyjon, tojik va rus tillariga tarjima qilinib, nashr etilgan.So‘nggi yillarda olimning ""Navoiyga qaytish"" deb nomlangan 2 jildlik kitobi bosmadan chiqqan.Adabiyotshunos Olim 2019 yilda Kun.uz saytiga bergan intervyusida o‘zbek jamiyati va adabiyotidagi muammolar hamda illatlarni tanqid ostiga olib, bu muammolardan qutulish yo‘llari borasida o‘z fikrlarini bildirib o‘tgandi.Odamlardagi ichki qo‘rquv, adabiyotdagi sayozlik va «labbaychi» rahbarlar. Ibrohim Haqqul bilan suhbatO‘zbek adabiyotidagi falsafasizlik, hirsga yetaklayotgan qo‘shiqchilik va o‘quvchi didi. Adabiyotshunos Ibrohim Haqqul bilan suhbatVatan so‘zini ishlatmagan «o‘smaydi»mi? Adabiyotshunos olim jamiyatdagi illatlarni tanqid qildiKun.uz marhumning yaqinlariga hamdardlik bildiradi."
https://kun.uz/uz/news/2022/06/28/jizzaxda-piyodani-urib-yuborgan-haydovchi-qochib-ketdi-jabrlanuvchi-ayol-vafot-etdi,2022-12-01 20:32:34.329311,"Jizzax viloyati IIB axborot xizmatining xabar berishicha, 2022 yil 24 iyun kuni 20:45 larda 4R-42 avtomobil yo‘lining Forish tumani Amir Temur mahallasidan o‘tuvchi 92-kilometrida odam o‘limi bilan bog‘liq yo‘l-transport hodisasi sodir bo‘lgan.Forish yo‘nalishida harakatlanib ketayotgan noma’lum mashina yo‘lni kesib o‘tayotgan piyodani urib yuborib, hodisa joyidan qochib ketgan.Oqibatda Qo‘lba qishlog‘ida yashovchi 1971 yilda tug‘ilgan ayol og‘ir tan jarohatlari olib, hodisa joyida vafot etgan.Olib borilgan tezkor surishtiruv davomida YTHni Qo‘lba qishlog‘ida yashovchi 1976 yilda tug‘ilgan fuqaro o‘z boshqaruvidagi VAZ-2105 mashinasi bilan sodir etgani aniqlangan.Qayd etilishicha, hodisa yuzasidan Forish tuman IIB tomonidan jinoyat ishi qo‘zg‘atilgan. Hozirda tergov harakatlari olib borilmoqda."
https://kun.uz/uz/news/2022/06/28/haj-odamlar-uchun-qilinmaydi-hajga-borishdan-maqsad-va-ziyorat-odoblari,2022-12-01 20:32:35.921917,"Koronavirus pandemiyasi tufayli 2 yil davomida to‘xtab qolgan Haj ziyorati 2022 yildan boshlab yana jonlandi. Ushbu mavsumda pandemiya hali to‘liq yakunlanmagani tufayli Saudiya hukumati 1 million ziyoratchi qabul qilinishini ma’lum qilgan.Ayni vaqtda muqaddas shaharlarga deyarli uchib ketib bo‘lgan 10 mingdan ortiq o‘zbekistonlik ziyoratchilar Haj amallariga tayyorgarlik ko‘rmoqda.Kun.uz Haj ibodati, uning hikmatlari, hojilarga beriladigan savoblar, Haj qilishdagi niyat hamda ushbu ulug‘ ziyoratga doir xalqimizni qiziqtirgan masalalar haqida shayx Muhammad Sodiq Muhammad Yusuf nomidagi masjid imom-noibi Hasanxon Yahyo Abdulmajid bilan suhbat uyushtirdi.— Assalomu alaykum, domla! Avvalo Haj ibodati haqida qisqa ma’lumot berib o‘tsangiz. Haj ibodati kimlar uchun farz qilingan va dinimizda Haj ibodatining farz qilinishida qanday hikmatlar bor?— Haj o‘zi qasd qilish degani. Shar’iy istilohda esa ma’lum bir makonda, ya’ni Makkayi Mukarramadagi o‘sha Haj amallari bajariladigan joyni Haj amallarini bajarish uchun qasd qilish Haj hisoblanadi.Hajning 5ta sharti bor: musulmon bo‘lish, aqlli bo‘lish, balog‘atga yetgan bo‘lish, hurlik (qulga Haj farz bo‘lmaydi), Haj yo‘liga imkoniyat bo‘lishi kerak. Hajga yo‘lga imkoniyat keng tushuncha, bu – moddiy, jismoniy, yo‘lning bexatarligi hisoblanadi. Shu shartlar topilgan kishiga Haj farz bo‘ladi.Haj agar farz bo‘lsa, uni kechiktirish masalasi qanday? Ba’zi ulamolar Hajni biroz tahl qilib qilish mumkin, degan. Bu yil ado qilolmasa, kelasi yil qilaman, deb niyat qilishi mumkin deganlar. Lekin ko‘pchilik ulamolar, hadislarning dalolati ham shundayki, kimga Haj bo‘lsa vaqtida qilsin, kelasi yilga unga kasallik yetadimi, nima bo‘ladi bilmaydi. Chunki Haj farz bo‘lsa, ado qilmasdan o‘tsa, xuddi namoz vaqti kirib, namoz o‘qimasdan o‘tgani singari gunohkor bo‘lib qoladi.Agar yuqoridagi 5ta shartdan birortasi bajarilmagan bo‘lsa, unga hali Haj farz bo‘lmaydi. Ba’zi odamlar Hajning yo‘liga imkoniyat degan narsani zakot bilan chalkashtirib qo‘yishadi. Zakotga qodir bo‘lmagan odam Hajga borishi farzmas-ku deb aytishadi. Zakot boshqa masala, Haj boshqa masala. Kimgadir Hajga borishni boshqa birov taklif qilishi, yo‘lga imkoniyatini qilib bersa ham boraverish kerak. O‘sha odamga, zakot farz bo‘lmasa ham, Haj farz bo‘ladi.Haj amalining hikmati juda ham ko‘p. Odam alayhissalom farishtalarning osmonda, Bayt ul-Ma’murni aylanib tavof qilayotganini ko‘rgan ekanlar. Keyin parvardigor menga va avlodimga ham shunaqa aylanib, tavof qilib, ibodat qilishni farz qilsin, deb havas qilgan ekanlar. Shundan keyin parvardigor u kishining avlodlariga Hajni farz qilgan deyiladi. Islom shariatida Ibrohim alayhissalomdan boshlab, u kishi qurgan Ka’ba atrofida Haj qilish farz qilingan.Avvalo Alloh farz qilgandan keyin bu amal bajarilishi shart. Hikmat ma’nosida aytiladigan bo‘lsa, Hajda ibodatning eng yuqori cho‘qqisi namoyon bo‘lgan, Hajning boshidan oxirigacha Allohga itoat. Masalan, Hajning amallari 7 marta aylanish. Nega aylanyapsan desa, Alloh buyurgani uchun aylanaman deyishdan boshqa gap aytilmaydi. Taslimiyat ibodatning eng yuqori cho‘qqisi. Hajdan ko‘zlangan maqsad bandani eng yuqori saviyada Allohga ibodat qilishga o‘rgatish. Ikkinchisi Hajda xokisorlik kasb etiladi. Banda dunyoning hamma lazzatlari, ziynatlaridan voz kechib, Alloh taologa butkul o‘zini taslim qiladi.Mana 5-6 kun ehrom paytida boshqa payt halol bo‘lgan, balki savob bo‘lgan ishlar tark qilinadi. Masalan, atir, xushbo‘ylik sepish sunnat. Lekin ehromda xushbo‘ylik sepilmaydi. Chunki u ham dunyoning lazzatlaridan. Ziynat taqish ham xuddi shunday. Er-xotinlik munosabatlari shariatda bor, lekin ehrom payti qilinmaydi, chunki bu ham dunyoning lazzati. Buning ahamiyati shundaki, kishi dunyodan o‘zini ustun qo‘yib, o‘zini undan ruhan ozod qiladi. Zohiran dunyo narsalaridan uzilish bilan, qalban ham rohat tuyadi.Hajda soch ham olinadi, chunki soch ham ziynat. Aslida islom shariatida soch-soqolni chiroyli qilib olib yurish kerak. Lekin Haj vaqtida soch-soqolingizga tig‘ tekkizmaysiz. O‘shaning ziynatini ham tark etasiz, qanday bo‘lsa shunday turadi. Sochning o‘zi ziynat bo‘lgani uchun, ehromdan chiqishdan oldin biryo‘la qirsangiz, o‘sha ziynatni ham tark etgan bo‘lasiz. Qisqartirsangiz ham o‘tadi, lekin uning savobi kamroq bo‘ladi. Boshqa payt sochni qirib tashlash savob bo‘lmaydi, bu Haj uchun xos holat. Tikilgan kiyim ham kiyilmaydi, chunki u ham qulaylikka intilish. Ayol kishi ham oddiy kiyinishi, ziynatni tark qilishi kerak. Mana shu mashaqqatlar bilan kishi o‘zining hayotida dunyodan Allohga uzilib chiqishning yorqin misolini ko‘radi. Shuning uchun juda ko‘p odam Hajni ado etib qaytsa, o‘zgarib qaytadi.Buning ahamiyati katta, dunyodagi barcha razilliklar tagi, negizi dunyo muhabbatidir. Obro‘, shuhrat, mol-dunyodan inson ko‘p xato qiladi. Hajni chindan ruhiy ma’noda ado etsak, shu dardga davo bo‘ladi. Haj insonga o‘limni, qiyomatni eslatadi. Hajda tosh otiladi va sekin yuriladi. Va nega degan savol qo‘yilmaydi, javob ham berilmaydi.Hajda musulmonlar bir-biri bilan ko‘rishadi, suhbatlashadi, bir joyga yig‘iladi va birdamlikni ta’minlaydi. Bu – Hajning ijtimoiy ahamiyati.— Musulmon kishi Hajga borishga qanday tayyorlanishi kerak, qanday niyat qilinadi?— Avvalo farz Haj bo‘lsa, Alloh buyurgan, shuni ado etishni niyat qilish kerak. Odamlarning gap-so‘ziga qaralmaydi. Masalan, namoz o‘qiyotganda odamlar sizni ko‘radimi, maqtaydimi, bunga e’tibor qilmaslik kerak bo‘lganiday, Haj ham odamlar uchun qilinmaydi.Hajga ketayotgan odam qarz-havolalari bo‘lsa yo to‘lashi kerak, yo rozilik olishi kerak. Agar qarz beruvchi muhlat bergan bo‘lsa ham, qarzi bor odam Hajga borsa bo‘ladi. Haqdor sizdan haqqini talab qilib turgan bo‘lsa, bunda oldin uning haqqini to‘lash kerak. Qachonki, Hajga borishingiz qarzni to‘lashingizga monelik qilsa, bunda mumkin emas.Birovning dilini og‘ritgan, xafa qilgan odam ham Hajdan oldin uzr so‘rab chiqishi kerak. Chunki banda Alloh taologa tavba qilish uchun ketayotganda, banda kechirmasa, Alloh kechirmaydigan gunohlar uchun uzr so‘rab qo‘yish kerak. Undan keyin Hajga ketayotgan odam o‘zini oxiratga ketayotganday his qilishi, tayyorlashi kerak. O‘limga yuz tutayotgandek qalbini dunyodan uzishi kerak. Buning uchun dunyo ishlariga bog‘liqliklar, tashvishlar bo‘lsa, shularni hal qilib qo‘yishi kerak. Hajga borib, unga, bunga yozib, o‘zini chalg‘itmasligi kerak. Yana mana dunyo ziynatlaridan kechishni ehrom kiyib zohirda bajaramiz. Lekin ruhan, qalban dunyo ne’matlaridan kechishni his qilmaymiz. Shuni his qilishga harakat qilish kerak.Odamlarning maqtovi, Hoji aka deyishi kabilarni orzu qilmaslik kerak, Hajga ketayotgan odam o‘ziga halol bo‘lgan dunyo ziynatlarini ham tark etyapti-ku, shunday ekan, odamlarning maqtovidan ham voz kechish – mujarrab bo‘lish kerak. Keyin bizda Hajga borishda nima ovqat olib borish haqida ham o‘ylashadi, aslida oziq-ovqat g‘ami emas, u yerga borib, ibodatni to‘la-to‘kis ado etishni o‘ylash kerak. Allohning buyruqlariga to‘liq taslim bo‘lishni niyat qilish kerak. Allohning hamma ishida hikmat bor, lekin ayrimlariga insonning aqli yetmaydigan qilib qo‘ygan. Ularga taslim bo‘lish bilan kishi musulmonlik va mo‘minligini isbotlaydi.To‘liq suhbat bilan yuqoridagi videoda tanishish mumkin.Farrux Absattarov suhbatlashdi.
Tasvirchi va montaj ustasi — Abduqodir To‘lqinov.Videolavha va maqoladagi diniy matnlar Vazirlar Mahkamasi huzuridagi Din ishlari bo‘yicha qo‘mitaning tegishli ekspertiza xulosalari asosida tayyorlangan."
https://kun.uz/uz/news/2022/06/28/ibrahim-gulyamovning-panorama-kino-saroyidagi-treningida-1800-ga-yaqin-tadbirkor-ishtirok-etdi,2022-12-01 20:32:37.450193,"Trening mobaynida ""Novza eshiklari"" brendi asoschisi Siddiq Umarov, ""Asia Consult"" direktori Ilhom Begimqulov, ""BroHouse"" brendi asoschisi Akmal Ahrorxo‘jayev, ""AZN Fortuna"" distributsiya kompaniyasi egasi Xayrullo Shokirov, ""Asia School"" rahbari Asil Hasanovich va 20 dan ortiq ko‘zga ko‘ringan brend egalari Ibrohim Gulyamovning 2 oylik ""Biznes Kouching"" dasturi haqida o‘z fikrlarini bildirishdi va natijalari bilan bo‘lishishdi.Ushbu trening 2 oylik ""Biznes Kouching"" 14 ta modulining bir qismi bo‘lib, tadbirkorlar yanada ko‘proq bilimlarga to‘liq dasturda ega bo‘lishlari mumkin.Biznesni tizimlashtirish, ishlarni xodimlarga to‘g‘ri taqsimlab topshirish va savdoni bir necha barobar oshirishga qaratilgan keyingi ""BIZNES KOUChING 16"" dasturi 2 iyul kuni start oladi! Shu paytgacha 4200 dan ortiq tadbirkor ""Biznes Kouching"" dasturini muvaffaqiyatli bitirib, bizneslaridagi muammolariga yechim topishgan. So‘nggi ""Biznes Kouching 15"" natijalariga ko‘ra, dasturda ishtirok etgan 700 dan ortiq tadbirkor sof foydasini umumiy hisobda $2,500,000 ga oshirishga va 1100 dan ortiq yangi ish o‘rnini yaratishga muvaffaq bo‘lgan.Ma’lumot olish: https://clck.ru/gvfAhInstagram: @ibrahimgulyamovTelefon: +998712009292Veb sayt: https://bk.pcg.uzReklama huquqi asosida"
https://kun.uz/uz/news/2022/06/28/samarqandda-sirka-ichib-joniga-qasd-qilgan-ayol-shifoxonada-vafot-etdi,2022-12-01 20:32:38.890582,"Ijtimoiy tarmoqlarda Samarqand shahrining Bog‘bonlar mahallasida yashovchi kelin o‘z joniga qasd qilganligi haqida xabarlar tarqaldi. Samarqand viloyat prokuraturasi xabar yuzasidan ma’lumot berdi.Aniqlanishicha, 2022 yil 24 iyun kuni Samarqand shahri Bog‘bonlar mahallasi Yangiravot ko‘chasida yashovchi, 1993 yilda tug‘ilgan N.M. sirkadan (uksus kislotasi) o‘tkir zaharlanish tashxisi bilan Respublika shoshilinch tez tibbiy yordam markazi Samarqand filiali xirurgiya bo‘limiga yotqizilgan.2022 yil 27 iyun kuni N.M.ga ko‘rsatilgan tibbiy yordamga qaramasdan jonlantirish bo‘limida vafot etgan.Holat yuzasidan tezkor-tergov guruhi tomonidan hodisa joyi ko‘zdan kechirilgan. Hozirda mazkur holat yuzasidan Samarqand shahar prokuraturasi tomonidan tergovga qadar tekshiruv harakatlari o‘tkazilmoqda.Qayd etilishicha, marhuma N.M.ning o‘limi sababini aniqlash maqsadida sudga oid tibbiyot ekspertizasi tayinlangan. Tergovga qadar tekshiruv harakatlari ustidan Bosh prokuratura tomonidan nazorat o‘rnatilgan."
https://kun.uz/uz/news/2022/06/28/sud-qarorisiz-48-soatdan-ortiq-ushlab-turish-taqiqlanadi-bu-qoidani-konstitutsiyaga-kiritishga-zarurat-bormi,2022-12-01 20:32:40.358634,"Amaldagi Konstitutsiyaning 25-moddasiga ko‘ra, har kim erkinlik va shaxsiy daxlsizlik huquqiga ega va hech kim qonunga asoslanmagan holda hibsga olinishi yoki qamoqda saqlanishi mumkin emas.Muhokamaga qo‘yilgan Konstitutsiya loyihasiga ko‘ra, 25-moddaga jinoyat qonunchiligiga oid normalar qo‘shilyapti:Prezident Shavkat Mirziyoyev Konstitutsiyaviy komissiya a’zolari bilan uchrashuvdagi nutqida «“Xabeas korpus” institutini rivojlantirish zarurligi, ya’ni, shaxs sudning qaroriga qadar ko‘pi bilan qirq sakkiz soatdan ortiq ushlab turilishi mumkin emasligi, agar sud tomonidan shaxsni hibsga olish yoki unga nisbatan boshqa turdagi ozodlikni cheklash haqida qaror belgilangan muddatda qabul qilinmasa, bunday shaxsni darhol ozod qilish kerak ekani»ni ta’kidlagandi. Davlat rahbarining fikricha, bu muhim normani ham mamlakat asosiy qonunida aks ettirish zarur va bunday qoidalar inson, uning hayoti, huquq va erkinliklari – oliy qadriyat degan ezgu tamoyilga har tomonlama mos keladi.Darhaqiqat, ushbu kiritilayotgan qo‘shimchaning zaruriyati shundaki, insonning fundamental huquqlarini sud orqali himoya qilishi, uning erkinligi va shaxsiy daxlsizlik huquqining kons­titutsiyaviy kafolati sifatida mustahkamlashdir.Shuningdek, milliy qonunchiligimizni xalqaro huquqning umume’tirof etilgan qonun hujjatlariga muvofiqlashtirish, demokratik tamoyillar va xalqaro huquqiy talablarga to‘liq javob beradigan qonun normalarini qabul qilishda “Xabeas korpus” institutini kengaytirish, jumladan, tergovga qadar tekshiruv, surishtiruv va dastlabki tergov bosqichlarida sud nazoratini kuchaytirishni o‘z ichiga oladi.Ma’lumki, jinoiy ta’qibga uchragan fuqaroning adolatli sud muhokamasiga bo‘lgan huquqi “Xabeas-korpus” (Habeas Corpus) deya nomlanadi. Bu atama 1679 yil 26 may kuni Angliya parlamenti tomonidan qabul qilingan qonun – “Xabeas Korpus Akt” atamasidan olingan. Fapb mamlakatlarida jinoiy ta’qibga uchragan, hibsga olingan yoki qamoqda saqlanayotgan fuqaroning adolatli sud orqali himoyalanishga bo‘lgan huquqini “Xabeas-korpus” deb nomlash odat tusiga kirgan.Ta’kidlash joizki, mamlakatimizda 2005 yilda qabul qilingan qonun asosida 2008 yil 1 yanvardan boshlab jinoyat sodir etishda gumon qilinayotgan yoki ayblanayotgan shaxslarni qamoqqa olishga sanksiya berish huquqi sudlar vakolatiga o‘tkazilgan. Ushbu islohotlarning mantiqiy davomi sifatida 2012 yilda qabul qilingan qonunga asosan lavozimdan chetlashtirish va shaxsni tibbiy muassasaga joylashtirish tarzidagi protsessual majburlov choralarini qo‘llashning sud tartibi amaliyotga kiritilgan va bugungi kunga qadar davom ettirilmoqda.Kiritilayotgan o‘zgartirish va qo‘shimchalar birinchi navbatda fuqarolar huquqlarini sud tomonidan himoya qilishning huquqiy kafolatlarini yanada mustahkamlashga, qolaversa sud-huquq islohotlarining ustuvor yo‘nalishlaridan bo‘lgan jinoyat va jinoyat protsessual qonunchiligini yanada demokratlashtirish va liberallashtirishga xizmat qiladi.Jinoyat-protsessual kodeksining 12-moddasiga muvofiq, jinoyat ishlari bo‘yicha odil sudlovni faqat sud amalga oshiradi. BMT Bosh Assambleyasining 1966  yil 16 dekabrdagi rezolyutsiyasi bilan qabul qilingan Fuqarolik va siyosiy huquqlar to‘g‘risidagi xalqaro Paktning 9-moddasiga ko‘ra, har bir inson erkinlik va shaxsiy daxlsizlik huquqiga ega; hech kim o‘zboshimchalik bilan hibsga olinishi yoki qamoqda saqlanishi mumkin emas; hech kim qonunda belgilanganidan boshqacha asos va tartibda ozodlikdan mahrum etilishi mumkin emas.Xalqaro hujjatda qayd etilishicha, hibsga olingan har bir kishiga hibsga olish chog‘ida uning hibsga olinishi sabablari aytiladi va darhol unga qo‘yilgan har qanday ayblov ma’lum qilinadi. Jinoiy ayblov bo‘yicha hibsga olingan yoki ushlab turilgan har bir shaxs zudlik bilan sudya yoki qonun bo‘yicha sud hokimiyatini amalga oshirish huquqi bo‘lgan boshqa mansabdor shaxs huzuriga keltiriladi va oqilona muddatda sud muhokamasi o‘tkazilishi yoki ozod qilib yuborilishi huquqiga ega.Sud muhokamasini kutayotgan shaxslarning qamoqda saqlanishi umumiy qoida bo‘lmasligi kerak, biroq ozod qilish sudga kelish kafolatlari berilishiga, sud muhokamasiga uning har qanday bosqichiga kelishga va zarur hollarda hukm ijro etilishi uchun kelishga bog‘liq qilib qo‘yilishi mumkin.Fuqarolik va siyosiy huquqlar to‘g‘risidagi xalqaro Paktning 9-moddasiga ko‘ra, hibsga olinishi yoki qamoqda saqlab turilishi tufayli ozodlikdan mahrum etilgan har bir shaxs o‘z ishining sudda ko‘rib chiqilishi huquqiga ega, toki sud uning ushlab turilishi qanchalik qonuniy ekanligi borasida darhol qaror chiqara olsin va agar uni ushlab turish noqonuniy bo‘lsa, ozod qilish haqida farmoyish bera olsin, deb mustahkamlangan.AQSh Konstitutsiyasining 5 va 6-qo‘shimchalarida hech kim jinoiy ishlarda o‘ziga o‘zi qarshi guvohlik berishga majbur qilinishi; hech bir shaxs qonuniy sudda ko‘rilmay hayoti, erkinligi yoki mulkidan mahrum etilishi mumkin emasligi, shuningdek, ayblanuvchi ayblovning mohiyati va asoslaridan xabardor bo‘lish huquqiga egaligi, u o‘ziga qarshi ko‘rsatuv berayotgan guvohlar bilan yuzma-yuz uchrashishi, o‘zi tomonidan guvohlarni majburan keltirish yoki o‘z himoyasi uchun advokat xizmatidan foydalanish huquqiga egaligi belgilangan.Shuningdek, mazkur talab bir qator davlatlar, xususan, Ispaniya, Gretsiya, Niderlandiya, Xorvatiya, Sloveniya konstitutsiyalarida mustahkamlab qo‘yilgan."
https://kun.uz/uz/news/2022/06/28/80-ming-odam-qatnashgan-yoshlar-forumi-andijondagi-tadbiridan-fotoreportaj,2022-12-01 20:32:41.845528,"Yoshlar oyligi viloyatning “Open air"" tadbiri bilan yakunlandi. 80 mingdan ziyod tamoshabin yig‘ilgan tadbirda viloyat faollari, turli sohalarda yuqori natijalarga erishayotgan yoshlar taqdirlanib, mahalla yoshlariga kelgusida bunyod etiladigan sport maydonchalari va zamonaviy texnikalar uchun sertifikatlar topshirildi.Tadbirda ishtirok etgan Kun.uz muxbiri fotoreportaj tayyorladi.“Andijon polkasi”ning  100 yilligi munosabati bilan raqsning targ‘iboti va ommalashuvi uchun o‘tkazilgan fleshmobda o‘z videoroligi bilan qatnashgan rejissyor G‘ayrat Ahmedov “Spark” avtomobili bilan taqdirlandi. "
https://kun.uz/uz/news/2022/06/27/propiska-va-postlarning-yoq-qilinishidan-keyingi-muhim-qadam,2022-12-01 20:32:43.469679,"Ayrim ijtimoiy tarmoq foydalanuvchilarining ichida “mazkur huquq bir joydan ikkinchi joyga ko‘chish huquqini takrorlayapti” deguvchilar ham topiladi. Konstitutsiyaviy islohotlarga fuqarolar shaxsiy pozitsiyasini bildirishi ochiqlik siyosatini ko‘rsatib turibdi.O‘tgan yillar davomida inson huquq va erkinliklari bo‘yicha qilingan salmoqli ishlardan biri yo‘llardagi nazorat postlari, “propiska” degan tizimga chek qo‘yilishi amaldagi Konstitutsiya bilan belgilangan bir joydan ikkinchi joyga ko‘chish va mulkdor bo‘lish huquqini ta’minlashda muhim hodisa bo‘lganini aytib o‘tish joiz.Oldin qo‘llanilgan “Propiska” tizimi deganda, ko‘pchiligimizning ko‘z oldimizda ish topa olmagan va chet elga ketgan minglab malakali kadrlar, o‘z uyini boshqaning nomiga rasmiylashtirgan fuqarolar, qonunni chetlab o‘tish bilan bog‘liq korrupsiya holatlari gavdalanadi.Vaholanki, ushbu huquq 1966 yilgi Fuqaroviy va siyosiy huquqlar to‘g‘risidagi xalqaro pakt bilan kafolatlangan va birorta demokratik mamlakatda fuqaroning huquqini cheklaydigan bunday tartib yo‘q edi.Xalqaro huquqiy hujjatlar va rivojlangan demokratik davlatlar konstitutsiyalarida ham ushbu huquq “erkin harakatlanish huquqi”, “turar va yashash joyini erkin tanlash huquqi” sifatida berilgan va shaxsiy erkinlikning muhim elementi, inson kasbiy va ma’naviy rivojlanishi sharti hisoblanadi. Ya’ni, erkin harakatlanish, turar va yashash joyini erkin tanlash huquqi amaldagi Konstitutsiyada mustahkamlangan bir joydan ikkinchi joyga ko‘chish huquqidan ancha keng. Xususan, bir paytlar har bir hududda mavjud bo‘lgan nazorat postlari ham fuqarolarning erkin harakatlanishiga to‘sqinlik qilgan, desam, yanglishmayman. Erkin harakatlanish huquqi hamda turar va yashash joyini erkin tanlash huquqi doim birga keladi va bir-birini taqozo qiladi. Mazkur huquq oila qurish, kasb tanlash va mulkdor bo‘lish huquqlarini amalga oshirishning muhim omili hisoblanadi.Bundan tashqari, “turar joy” va “yashash joyi” tushunchalarining farqini to‘g‘ri tushunish mazkur taklifning ahamiyatini chuqurroq anglashga yordam beradi. Jahon amaliyotida shaxsning saylovlarda qatnashish, soliq to‘lash, harbiy ro‘yxatga olinish kabi munosabatlarda yashash joyi tushunchasi qo‘llanilsa, insonning vaqtincha yashaydigan va o‘z huquqlaridan foydalanish hamda fuqarolik vazifalarini amalga oshirish uchun qonuniy va doimiy uy-joy tashkil qilish niyati bilan bog‘liq bo‘lmagan muayyan makonga nisbatan turar joy tushunchasi qo‘llaniladi.Shaxs o‘zi egallab turgan qonuniy turar joy binosining qaysi biri uning yashash joyi, qaysi biri turar joyi sifatida qayd etilishini erkin tanlash huquqiga ega. Bugungi kunda yoshlar poytaxtga: nufuzli oliy o‘quv yurtlarida o‘qish, mutaxassislikka ega bo‘lish va kelajagini ta’minlash maqsadida intilmoqda. Ishonch bilan aytish mumkinki, O‘zbekiston hududida qonuniy asoslarda bo‘lib turgan har bir shaxsning respublika hududi bo‘ylab erkin harakatlanish, turar va yashash joyini erkin tanlash huquqining kafolatlanishi – demokratik davlat qurish yo‘lidagi muhim qadamlardan biridir.Bekzod Narimanov,
Toshkent davlat yuridik universitetining Konstitutsiyaviy huquq kafedrasi mudiri, yuridik fanlar bo‘yicha falsafa doktori.(Muallif fikri tahririyat nuqtai nazaridan farq qilishi mumkin)."
https://kun.uz/uz/news/2022/06/27/sudyalar-almashtirilmaydi-taklif-etilayotgan-norma-sudyalar-faoliyatiga-aralashish-va-bosim-otkazishga-chek-qoyadi,2022-12-01 20:32:45.086161,"O‘zbekistonda sud hokimiyati qonun chiqaruvchi va ijro etuvchi hokimiyatlardan, siyosiy partiyalardan, boshqa jamoat birlashmalaridan mustaqil holda ish yuritadi. Respublikada sud hokimiyati faqat sudlar tomonidan amalga oshiriladi. Hech qaysi boshqa organlar va shaxslar sud hokimiyati vakolatlarini o‘zlashtirib olishga haqli emas.Shuningdek, sudyalar mustaqildir, faqat qonunga bo‘ysunadi. Sudyalarning odil sudlovni amalga oshirish borasidagi faoliyatiga biror tarzda aralashishga yo‘l qo‘yilmaydi va bunday aralashuv qonunga muvofiq javobgarlikka sabab bo‘ladi. Sudyalarga odil sudlovni amalga oshirish bilan bog‘liq bo‘lmagan har qanday vazifalar yuklatilishiga yo‘l qo‘yilmaydi.«Sudyalar to‘g‘risida»gi qonunda o‘z aksini topgan ushbu normalarning huquqiy asosi O‘zbekiston konstitutsiyasining 112-moddasi hisoblanadi. Taklif etilayotgan o‘zgarishga ko‘ra, 112-moddaning joriy talqinidagi «Sudyalar mustaqildirlar, faqat qonunga bo‘ysunadilar. Sudyalarning odil sudlovni amalga oshirish borasidagi faoliyatiga biror-bi r tarzda aralashishga yo‘l qo‘yilmaydi va bunday aralashish qonunga muvofiq javobgarlikka sabab bo‘ladi» degan jumladan «odil sudlovni amalga oshirish borasidagi» degan so‘zlar chiqarib tashlanadi.Shu moddadagi «Sudya vakolat muddati tugagunga qadar sudyalik vazifasidan qonunda ko‘rsatilgan asoslar bo‘lgandagina ozod etilishi mumkin» degan jumla quyidagi jumlaga almashtiriladi:«Sudyalarni almashtirib bo‘lmaydi. Ularning vakolatlari faqat qonunda belgilangan tartibda va asoslarga ko‘ra tugatilishi yoki to‘xtatilishi mumkin».Xo‘sh, bu o‘zgarish amaldagi moddadan qaysi jihatlariga ko‘ra farqlanadi? Eng muhimi, u fuqarolarga nima beradi?Qayd etish kerakki, «2022–2026-yillarga mo‘ljallangan Yangi O‘zbekistonning taraqqiyot strategiyasi to‘g‘risida» prezident farmonida fuqaroning va tadbirkorlik sub’yektlarining odil sudlovga erishish darajasini oshirish «Sud hokimiyatining chinakam mustaqilligini ta’minlashda sudyalar hamjamiyati organlarining rolini yanada oshirish, sudyalarning o‘zini o‘zi boshqarish tamoyilini keng joriy etish hamda sudyalarga g‘ayriqonuniy tarzda ta’sir o‘tkazishning oldini olish bo‘yicha ta’sirchan mexanizmlarni yaratish»dan iborat ekani alohida ta’kidlangan.So‘nggi yillarda odil sudlov tizimining chinakam mustaqilligi va ochiqligini ta’minlash, sud-huquq tizimini tubdan takomillashtirish bo‘yicha kompleks chora-tadbirlar amalga oshirildi. Sudlarning mustaqil ekani va faqat qonunga bo‘ysunishini ta’minlashda sudya lavozimida bo‘lishning ilk marotaba besh yillik, keyin o‘n yillik va so‘ng muddatsiz davr belgilanishi muhim ahamiyat kasb etdi. Bir ishni bir sud faqatgina bitta instansiyada ko‘rishi mumkinligini anglatuvchi «bir sud – bir instansiya» tamoyili joriy etildi.Taklif etilayotgan normani konstitutsiyada aks ettirish zarurati shundan iboratki, avvalo sudyalarning mustaqilligi yanada to‘liq ta’minlanadi, sudya o‘z vakolatlari muddati davomida almashtirilmaydi, sudyaning vakolatlari qonunda belgilangan tartibdan hamda asoslardan boshqacha tarzda tugatilishi yoki to‘xtatib turilishi mumkin emasligi kafolatlanadi.Bunday normani kiritishga «O‘zbekiston Respublikasining Konstitutsiyaviy sudi to‘g‘risida»gi Konstitutsiyaviy qonun, xalqaro normalar, xorijiy davlatlar qonunchiligi, shuningdek, ilmiy jamoatchilik, sudyalar, fuqarolardan kelib tushgan taklif va tavsiyalar asos bo‘ldi.Mazkur normaning asosiy mazmun-mohiyati shundan iboratki, sudyalar almashtirilmaydi, uning roziligisiz boshqa lavozimga yoki boshqa sudga o‘tkazilishi mumkin emas, sudyalar faoliyatiga aralashish, bosim o‘tkazish, asossiz faoliyatini to‘xtatish yoki tugatish kabi holatlarga barham berish tushuniladi.Ta’kidlash joizki, ushbu norma orqali sud hokimiyatining va sudyalarning chinakam mustaqilligini ta’minlash, sud faoliyatida korrupsiya holatlarining oldini olish, aholining odil sudlovga bo‘lgan ishonchi oshishiga erishiladi.Shuningdek, ushbu normaga hamohang qoidalar «O‘zbekiston Respublikasining Konstitutsiyaviy sudi to‘g‘risida»gi Konstitutsiyaviy qonunning 13-moddasida «Konstitutsiyaviy sudning sudyasi o‘z vakolatlari muddati davomida almashtirilmaydi. Konstitutsiyaviy sud sudyasining vakolatlari ushbu Qonunda belgilangan tartibdan hamda asoslardan boshqacha tarzda tugatilishi yoki to‘xtatib turilishi mumkin emas» deb belgilangan.Qolaversa, Inson huquqlari Umumjahon deklaratsiyasining 10-moddasida «har bir inson huquq va burchlarini belgilash va unga qo‘yilgan jinoiy aybning qanchalik darajada asosli ekanligini aniqlashi uchun to‘liq tenglik asosida uning ishi oshkora va adolat talablariga rioya qilingan holda mustaqil va xolis sud tomonidan ko‘rib chiqilishi huquqiga ega»ligi qoida sifatida belgilab qo‘yilgan.Sud mustaqilligini ta’minlashga doir ustuvor tamoyillar soha bo‘yicha ham xalqaro hujjatlarda o‘z ifodasini topgan. 1985 yilda qabul qilingan Sud hokimiyati mustaqilligi Asosiy prinsiplarining 11 va 12-bandlarida hamda 1998 yilgi Sudyalar maqomi to‘g‘risidagi Yevropa xartiyasi 3-bo‘limidagi sudyalarning almashtirilmasligiga doir qoidalar mustaqil odil sudlovni ta’minlashdagi eng asosiy mezonlaridan biri sifatida belgilangan.Shuningdek, Ispaniya, Xorvatiya, Portugaliya, Gretsiya Konstitutsiyalarida xam shunday mazmundagi qoidalar belgilangan.Huquqiy, ijtimoiy, dunyoviy. Konstitutsiyaning 1-moddasiga kiritilayotgan o‘zgartirish nimani anglatadi?"
https://kun.uz/uz/news/2022/06/27/salqin-havo-shaldiroq-soy-ajoyib-toglar-issiqda-borishga-arziydigan-gova,2022-12-01 20:32:47.215625,"Bu yerda aholi asosan dehqonchilik, bog‘dorchilik, chorvachilik va asalarichilik bilan shug‘ullanadi.Qishloq hududi katta qismi tog‘ bilan tutashib ketgani, qishloq o‘rtasidan soy oqib o‘tgani va aholi tomonidan ko‘plab daraxtlar ekilgani hududning salqin havosini ta’minlaydi.Shu boisdan ham yozning issiq kunlarida Andijon, Farg‘ona hamda Namanganning boshqa tumanlaridan va Chust tumanining boshqa qishloqlaridan ham G‘ovada dam olish uchun kelishadi.Qishloq kartoshka yetishtirishga ixtisoslashtirilgan bo‘lib, G‘ovada kartoshka ekmaydigan xonadonni topish amrimahol. Dehqonchilikning qiziq tomoni shundaki, ekinni yerga qadash, unga ishlov berish va hosilni yig‘ish ishlari ot va eshaklar yordamida amalga oshiriladi.Qishloqda kartoshka shunchalik ko‘p ekiladiki, mavsumda qishloq hududida kartoshkani ulgurji sotuvchi alohida bozor tashkil qilinadi. Dehqonlarning aytishicha, ba’zida bu bozordan kuniga 500 tonnagacha kartoshka boshqa hududlarga sotilar ekan.Ming marta eshitgandan bir marta ko‘rgan afzal deyishganidek, G‘ova qishlog‘ini ham o‘z ko‘zingiz bilan ko‘rishni tavsiya etamiz.Suratlar muallifi – Boymirza Xalilov"
https://kun.uz/uz/news/2022/06/27/shaxmat-boyicha-yoshlar-ishlari-agentligi-kubogi-turnirining-final-bosqichi-bolib-otdi,2022-12-01 20:32:48.761596,"Finalda 4 ta yo‘nalishning (havaskor ayol, havaskor erkak, professional ayol va professional erkak) har biri bo‘yicha g‘oliblar:Yoshlar ishlari agentligi direktori Alisher Sa’dullayev turnirning final bosqichida 1-o‘rinni qo‘lga kiritib, 50 million so‘mdan pul mukofoti bilan taqdirlangan yoshlar ro‘yxatini e’lon qildi.Ma’lumot uchun, mazkur turnir ilk marta mahalla, sektor, tuman, viloyat va respublika bosqichlarida o‘tkazilgan. Unda 327 878 nafar inson ro‘yxatdan o‘tib, har bir mahallalardan saralanib chiqqan. Yoshlar ishlari agentligi mazkur turnir orqali respublikaning barcha mahallalaridagi shaxmatchilarni qamrab olgan.Ijtimoiy tarmoqlarda tarqalgan videoda ko‘rish mumkinki, turnirning final bosqichida ishtirok etish uchun borgan imkoniyati cheklangan shaxmatchi yigit o‘z taassurotlari bilan bo‘lishgan.         Yoshlar ishlari agentligi matbuot hizmati Ⓣ"
https://kun.uz/uz/news/2022/06/27/toshkent-kochalariga-nazar-piyodaga-yol-berish-nahot-shunchalik-qiyin,2022-12-01 20:32:50.253535,"Poytaxtda aholi ko‘paygani sayin avtomobillar ham ko‘payib boryapti, natijada yo‘llarni kengaytirish, rekonstruksiya qilish, yo‘lo‘tkazgichlar qurishga zo‘r berilmoqda. Ha, mansabdorlar shunday o‘ylashadi. Aslida-chi?Aslida shahar eng avvalo piyodalar uchun qulay bo‘lishi, yengil avtomobillar uchun maksimal darajada noqulay bo‘lishi lozim, toki odamlar mashinadan velosipedga o‘tsinlar, piyoda yursinlar yo jamoat transportidan foydalansinlar. Bu – zamonaviy tendensiya. Bu – ongli dunyo amalga oshirayotgan yo‘nalish. Bizda esa ahvol, yumshoq aytganda, yaxshi emas. Biz buni videolavhamizda ko‘rsatishga harakat qildik. Atigi 3-4 ta nuqta misolida.Dastavval Bunyodkor shohko‘chasida, Xalqlar do‘stligi saroyi yonida tunnelga tushaverishdagi holatga e’tibor qaratdik. Bu piyodalar o‘tish joyidan o‘tib olishga urinayotgan bir necha piyoda misolida aksariyat haydovchilar piyodalarni umuman mensimasligi, ularga yo‘l bermasligi, piyodalar bir necha daqiqa o‘tish joyi boshida turib, kimdir yo‘l berishini kutayotganini ko‘rish mumkin.Ayrim hollarda piyodalar o‘tish yo‘liga yurib qo‘yib, hayotini xavf ostiga qo‘ygan holda o‘tayotgani, bir “polosa”dagi mashina to‘xtaganida, keyingi polosadagi mashina to‘xtamay harakatlanayotgani va piyodani urib yuborish ehtimoli juda yuqori ekanini ko‘ring.Chilonzor metrosiga yaqin joydagi yana bir xavfli o‘tish yo‘lagida ham ko‘plab YTHlar sodir bo‘ladi.Chilonzor buyum bozori – xalq tilida bilan aytganda Ippodrom bozoriga ketaverishdagi piyodalar o‘tish joyi esa dahshatning o‘zginasi. Biz bu ko‘chani kesib o‘tish uchun ancha vaqt sarflashimizga to‘g‘ri keldi. Sekundomer yoqib olib, hisoblab ko‘rishingiz mumkin.Ana shunaqa. Mutasaddilar esa markaziy ko‘chalarni avtomobillar uchun qulaylashtirish bilan ovora. Piyodalar uchun maksimal darajada noqulaylashtirilgan shaharda yashayapmiz. Afsuski, bizda shunday – avtomobil uchun ustuvorlik. Piyoda esa...Raqamlar hammasini aytib turibdi. 2021 yilda respublika bo‘ylab YTHlar oqibatida salkam ikki yarim ming kishi o‘lgan. 2019 yil bilan solishtirganda, qurbonlar soni qariyb 370 kishiga ko‘paygan. Yana 9 mingdan ortiq odam esa jarohatlangan.Achinarlisi, ertaga yana kimlar bu statistikani to‘ldirishini hech kim aniq aytolmaydi. Muammo yechimi, ya’ni odamlar hayotini saqlab qolish uchun qilinayotgan ishlar esa umuman yetarli emas.Bobur Akmalov,
Abduqodir To‘lqinov,
Kun.uz"
https://kun.uz/uz/news/2022/06/27/jaziramadan-qanday-himoyalanish-kerak-mutaxassis-tavsiyalari,2022-12-01 20:32:51.732339,"Xo‘sh, bunday jazirama havoda salomatligimizni asrash uchun nimalarga e’tibor qaratishimiz zarur? Respublika shoshilinch tibbiy yordam ilmiy markazi direktori Doniyor Alimov bu boradagi tavsiyalari bilan o‘rtoqlashdi. —  Oftob tig‘i ostida qolish qator xavfli asoratlarni keltirib chiqarishi mumkin, — deydi shifokor. — Xususan, inson terisining kuyishi yoki bosh miya faoliyati buzilishi kuzatiladi. Oqibatda tomirlar kengayib, tanada qon aylanish jarayoni sekinlashadi. Issiq urishi bosh og‘rig‘i, ko‘ngil aynishi, qayt qilish, holsizlik kabi belgilar bilan namoyon bo‘ladi. Namlik darajasi yuqori atmosferada esa ushbu alomatlar yanada kuchayishi mumkin. Masalan, yurak urishi va nafas olish tezlashishi, ko‘z qorachig‘i kengayishi, qusish, kuchli bosh og‘rig‘i, quloq bitishi, chayqalib yurish kuzatiladi. Vaqti-vaqti bilan hushdan ketish, burundan qon kelishi, tana harorati 39-40 darajagacha ko‘tarilishi ham shunday simptomlar sirasidan. Og‘ir holatlarda esa yuzlar qizarib, keyin oq va ko‘kimtir tusga kiradi, mushaklar tortishadi. Bemorda alahsirash boshlanadi. Tana harorati 41-42 darajagacha yuqorilab, chuqur behushlik holati rivojlanadi. 
 
Semizlik, gipertoniya, yurak tug‘ma nuqsonlari, endokrin kasalliklaridan aziyat chekuvchilar uchun jazirama oftobi, ayniqsa xavfli. Qolaversa, yangi tug‘ilgan chaqaloqlar, keksa yoshli insonlar, kashandalar, stress holatidagi kishilarda quyosh urishi alomatlari kuchayib ketishi mumkin.Yengil, havo o‘tkazadigan paxta va kanop tolasidan to‘qilgan, tanadagi terning chiqib ketishiga to‘sqinlik qilmaydigan kiyimlar kiyish kerak. Bundan tashqari, oftobdan saqlanishda turli tabiiy va sintetik krem hamda maxsus kosmetik vositalar qo‘l keladi. Oftob urishiga xos ilk belgilar paydo bo‘lgan zahoti jabrlanuvchiga birinchi tibbiy yordam ko‘rsatish lozim. Zudlik bilan shifokorga murojaat qilishni ham unutmaslik kerak.Avvalo, quyosh nuri urgan kishini soya-salqin joyga olib o‘tib, gorizontal holda yotqizish, oyoqlarini sal ko‘tarib, uni yelpish zarur. Bemorga salqin ichimlik, mineral suv yoki qatiq ichirish tavsiya etiladi. Yuzini sovuq suv bilan yuvish, biror matoni ho‘llab, ko‘krak qafasiga bosish va hatto butun tanasini o‘rash yoki sovuq suvda cho‘miltirish ham yaxshi samara beradi.Oftob urgan odamga bir necha kun dam olish tavsiya etiladi. Bu asab, qon aylanish tizimi va boshqa bir qator buzilgan biokimyoviy reaksiyalar tiklanishi uchun juda zarur!"
https://kun.uz/uz/news/2022/06/27/oav-vakillari-ishtirokidagi-turnirida-golib-va-sovrindorlar-aniqlandi,2022-12-01 20:32:53.150465,"26 iyun kuni OAV xodimlari va blogerlar o‘rtasidagi «Zakovat» turnirida uchinchi o‘rin uchun va final o‘yinlari o‘tkazildi. Bu bosqich o‘yinlarida bir tur 10 ta savoldan iborat bo‘lib, maksimum uch tur davom etishi mumkin edi. Har ikki o‘yinda ham uch turdan o‘ynaldi.Dastlab Creative team «Fiyesta»ga qarshi bellashdi. Bu bahsning birinchi turida «Fiyesta» 4:2 hisobida ustun kelgandi, lekin keyingi ikki turda 1:4 va 0:4 hisoblarida mag‘lubiyatga uchradi va uchinchi o‘rin Creative team jamoasiga nasib etdi.Turnir g‘olibligi uchun esa ikki yulduzli jamoa Energy va «Million ilinjida» murosasiz bahs olib bordi. Bu bahsning barcha turlari shiddatli kechdi, birinchi turni Nurbek Alimov boshchiligidagi «Million ilinjida» o‘z foydasiga hal qilayotgandi, jamoa 3:1 hisobida oldinga o‘tib olgandi, ammo Energy yetakchilaridan biri Muhrim A’zamxo‘jayev uchta savol javobini topdi va bu turda jamoasi g‘olibligini ta’minladi.Keyingi turda esa «Million ilinjida» 4:2 hisobida ustun keldi.Hal qiluvchi tur esa dramatik ko‘rinish oldi. Olti savol o‘ynalganidan keyin Energy 3:0 hisobida oldinga chiqib oldi, bu vaziyatda qolgan to‘rt turda «Million ilinjida» to‘rt ochko olishi talab etilardi. Jamoa bunga juda yaqin keldi, jamoa yetakchisi Nurbek Alimov qatorasiga uch savolni topdi, ammo so‘nggi savol javobi Energy jamoasi vakilidan yangradi - 3:4.O‘yinlar yakunida barcha finalchilarga pul mukofotlari topshirildi. Taqdimot marosimida Milliy mass mediani qo‘llab-quvvatlash va rivojlantirish jamoat fondi vasiylik kengashi raisining o‘rinbosari Saida Mirziyoyeva va O‘zbekiston prezidenti matbuot kotibi Sherzod Asadov ishtirok etishdi.Jamoalarga quyidagicha pul mukofotlari topshirildi:1-o‘rin: Energy jamoasi — 100 mln so‘m;
2-o‘rin: «Million ilinjida» jamoasi — 60 mln so‘m;
3-o‘rin: Creative team jamoasi — 30 mln so‘m;
4-o‘rin: «Fiyesta» jamoasi — 10 mln so‘m."
https://kun.uz/uz/news/2022/06/26/samarqandda-hokimlik-va-tadbirkor-muhtojlarga-114-ta-uy-qurib-berdi,2022-12-01 20:32:54.649741,"Uylarni rasman topshirish marosimida Samarqand viloyat hokimi Erkinjon Turdimov va boshqa rahbarlar ishtirok etdi. So‘zga chiqqan viloyat hokimining aytishicha, hokimlik budjet mablag‘lari hisobidan qurilgan uylarning har bir kvadrati uchun 3 million so‘mdan to‘lab bergan. Qolgan xarajatlar va jihozlashni ushbu korxona o‘z hisobida amalga oshirgan.Hokimlik ma’lumotiga ko‘ra, uchta ko‘p qavatli uydagi 116 ta kvartira qurilishiga budjet mablag‘laridan 19,3 milliard so‘m sarflangan. Uylarning 38 tasi yetim va ota-onasi qaramog‘ida bo‘lmagan bolalarga berilgan. 76 ta xonadon esa ijtimoiy himoyaga muhtoj va nogironligi bor fuqarolarga sotish huquqisiz faqat yashash huquqi bilan berilgan. Qurilgan uylarning bittasi mahalladagi profilaktika inspektoriga, yana bittasi esa mahalla binosi uchun ajratilgan.«SXF» rahbari bo‘lmish taniqli tadbirkor Xurshid To‘rayev korxona uylarni yashash uchun maksimal darajada qulay qilib qurishga harakat qilganini aytdi. Tadbirkor shunga o‘xshash ijtimoiy loyihalarda ishtirok etganidan mamnunligini bildirdi.O‘tkir Jalolxonov va Jahongir Aliboyev tayyorladi"
https://kun.uz/uz/news/2022/06/26/ssv-zangiota-kovid-kasalxonalarida-900-ga-yaqin-bemor-davolanmoqda-100-ga-yaqin-bemor-jonlantirish-bolimida,2022-12-01 20:32:56.081737,"O‘zbekistonda shu kunlarda koronavirusga chalinish holatlari yana osha boshladi. Sog‘liqni saqlash vazirligi ayni paytda Zangiota shifoxonasida vaziyat qandayligi bo‘yicha ma’lumot berdi.Ma’lum qilinishicha, ayni paytda 4000 o‘ringa mo‘ljallangan Zangiota 1- va 2-son yuqumli kasalliklar shifoxonasida koronavirus tashxisi qo‘yilgan va kasallikka gumonlangan 900 nafarga yaqin bemor davolanmoqda. 93 nafar bemor esa jonlantirish bo‘limida davo muolajalarini olyapti.«Oxirgi haftani inobatga olsak, yurtimizda kasallanishlar soni biroz ortganini ko‘rish mumkin. Ayni paytda muassasamizga kuniga o‘rtacha 70-80 nafar bemor murojaat qilib, ularning 25-30 nafari gospitalizatsiya qilinyapti.Biroq shuni aytish kerakki, kasallanishlar soni oshgan bo‘lsa-da, bugun shifoxonaga yotqizilayotgan aksariyat bemorlarda o‘pka zararlanishi, saturatsiyaning pasayishi kabi jiddiy asoratlar kuzatilayotgani yo‘q», deydi Zangiota 2-son yuqumli kasalliklar shifoxonasi direktori Doniyor Mirazimov.Muassasa direktori o‘rinbosari Hilola Olimova ijtimoiy tarmoqlarda tarqalgan, shifoxonada kasallar soni sezilarli darajada ortgani haqida xabarlarga to‘xtalib o‘tdi.«O‘tgan yilning shu davri bilan taqqoslasak, bemorlar soni juda past. Ayni paytda muassasamizga murojaat qilayotgan va gospitalizatsiyaga ko‘rsatma bo‘lgan bemorlarning barchasi shifoxonaga yotqizilib, ularga zarur tibbiy yordam ko‘rsatilmoqda. Markazimiz yetarli darajada tibbiy anjom va dori vositalari bilan ta’minlangan.Shu o‘rinda bemorlardan iltimos qilib so‘rardimki, agar o‘zingizda kasallik alomatlarini sezsangiz, Zangiota yuqumli kasalliklar shifoxonasiga emas, avvalo, yashash hududingizdagi oilaviy poliklinika yoki oilaviy shifokor punktiga hamda Sanitariya epidemiologiya osoyishtalik va jamoat salomatligi xizmatining tuman bo‘limlariga murojaat qilish maqsadga muvofiq bo‘lar edi.Sababi shifoxonamiz koronavirusga test topshiradigan yoki tana haroratini o‘lchaydigan muassasa emas. Balki, COVID-19’ga chalingan va xastalik og‘ir hamda o‘ta og‘ir kechayotgan bemorlar davolanishi uchun mo‘ljallangan shifo maskanidir», deydi u.SSV fuqarolardan o‘zi va yaqinlari salomatligiga e’tiborli bo‘lib, kasallikka qarshi o‘z vaqtida to‘liq dozalarda emlanishini so‘ragan."
https://kun.uz/uz/news/2022/06/26/yangiyolda-yuk-mashinasi-va-avtobus-toqnashdi-bir-yolovchi-halok-bolgan,2022-12-01 20:32:57.551562,"Toshkent viloyati Yangiyo‘l tumanida 26 iyun kuni yuk avtomashinasi va avtobus ishtirokida yo‘l-transport hodisasi sodir bo‘ldi. Bu haqda viloyat Yo‘l harakati xavfsizligi boshqarmasi xabar qildi.Holat shu kuni soat 07:00 larda M-39 Toshkent—Termiz yo‘lining 825-chaqirimida sodir bo‘lgan. Haydovchi A.S. (1997 yilda tug‘ilgan) Isuzu yuk avtomashinasini Chinoz—Toshkent yo‘nalishida boshqarib ketayotib, o‘ziga nisbatan bir yo‘nalishda oldinda harakatlanib ketayotgan haydovchi A.Ch. (1963 yilda tug‘ilgan) boshqaruvidagi Isuzu avtobusining orqa qismiga borib urilgan.YTH oqibatida avtobusi yo‘lovchisi bo‘lgan ayol F.O. (1997 yilda tug‘ilgan) olgan tan jarohati bilan voqea joyida vafot etgan. Shuningdek, yuk avtoulovi yo‘lovchisi B.S. (2000 yilda tug‘ilgan) tan jarohati bilan jonlantirish bo‘limiga yotqizilgan.Avtobusdagi boshqa yo‘lovchilarga ham birinchi yordam ko‘rsatilgan.Dastlabki ma’lumotlarga ko‘ra, YTHga Isuzu yuk mashinasi haydovchisining uxlab qolishi sabab bo‘lgan. Hozirda holat yuzasidan surishtiruv ishlari olib borilmoqda."
https://kun.uz/uz/news/2022/06/26/odamlar-ichida-qamalib-qolmoqda-sergelidagi-uyda-buzuq-lift-muammosi,2022-12-01 20:32:59.112204,"Sergeli tumani Habibiy mahallasi 103-uy fuqarolari 4 yildan beri mana shu muammodan aziyat chekishadi. Hayotini xavfga solishni istamaganlar liftdan deyarli foydalanmaydi. Kun.uz muxbiri lift bilan bog‘liq holatni joyiga borib o‘rgandi. Mazkur yangi turar joy majmuasi 2019 yilda qurib bitkazilgan. Ammo u vaqtda lift hali o‘rnatilmagan, uning o‘rni karton qog‘oz bilan yopib qo‘yilgandi.«Oramizda yosh bolasi bilan ko‘chib kelganlar ham bor edi. Shunaqa ahvolda 8 oycha yashadik. 8 oy deganda boshqa yerdan yechib olingan liftni olib kelib, o‘rnatishdi. Shu lift ham 4 oy davomida bir ishlab, bir ishlamadi. Bir kun ishlasa, 4 kun yana buzuq turardi.Uni o‘rnatgan tadbirkorning maxsus sertifikati bo‘lmagan. Shuning uchun shirkat (XUJMSh) ham uni qabul qilib olmagan. Tayinli foydalanilmadi, uzoq vaqt lifsiz yashadik.Keyin uni yechib olib, biroz kichraytirib qayta o‘rnatishdi. Hozir eshigining sensori umuman ishlamaydi, necha marta odamlar ichida qamalib qoldi. Sakkizinchi qavatga chaqirib, tushsangiz, gurs etib tushib ketadi. Xalq qiynalib ketdi», deydi yashovchilardan biri Shoira Ibragimova.«O‘g‘lim bir marta tushib ketib, uyga qaltirab chiqdi. Bilsam, lift tashlab yuboribdi. Hozir yettinchi qavatda yashaymiz, bolalarim zinadan terlab-pishib tushib chiqadi.Faqat sabr qilishimizni, liftga sertifikat olib, keyin hamma narsani to‘g‘rilab berishlarini aytishadi. Biz qachongacha sabr qilishimiz mumkin? 4 yil kutdik, buning ham chegarasi bor. Bir aybdorni deb xalq qiynalishi kerak emas-ku.Bu liftni tag-tugi bilan olib, bizga yangisini qo‘yib bersin!», deydi Dilnoza Hamroyeva.Kun.uz lift o‘rnatgan tadbirkor Alimardon Rahimov bilan ham bog‘landi.«Boshida qurilish materiallari bilan liftning abgori chiqarilmasligi uchun uskunani ishlatmay turishga kelishib oldik.Lift eski emas, uni Samarqanddagi korxonadan sotib olganmiz. Oxirida tushundikki, bizni aldashibdi. Shundan keyin, biz prokuraturaga murojaat qildik. Samarqand viloyati Narpay tumanida sud bo‘ldi, unda yutib chiqdik. Sud yakuniga ko‘ra, korxona bilan tuzgan shartnoma bekor qilinishi, ular liftni olib, pulimizni qaytarishlari kerak edi. Lekin pulni qaytarishmadi.Men Toshkent shahridagi sertifikatlashtirish bo‘limida ro‘yxatga o‘tganman, kerakli summani to‘ladim. Hozir liftning sertifikatini olish jarayonidaman»,– deydi u. Muammo hal qilinishiga va’da berilmoqda, ammo aynan qachonligi ma’lum emas. Kun.uz vaziyatni kuzatib boradi.Dilshoda ShomirzayevaKun.uz muxbiri"
https://kun.uz/uz/news/2022/06/26/xasta-farzandi-bilan-chorasiz-onalar-bolam-kasal-bolgani-uchun-turmushim-buzildi,2022-12-01 20:33:00.603722,"“Qo‘lim ochdim duoga...”: jajji Komronbekning iltijosiBu bolani bemor deb atashga til bormaydi. Oqqon bo‘lgani uchun undan voz kechganlarni esa kechirib bo‘lmaydi.“Yolg‘iz bolam bunaqa kasal bo‘ladi deb xayolimga kelmasdi. Bundan keyin farzandli bo‘lishimga qaynonam yo‘l qo‘ymadi, homilador vaqtimda agar yana tug‘sam turmushim buzilishini aytdi. Baribir uzoq yashamadik – ajrashdik. Bunga o‘g‘limning kasal ekanligi sabab bo‘ldi.Kimyoterapiyalar olish uchun otasining roziligi kerak bo‘lganda bazo‘r chaqirtirdik. Shundan keyin mana bir yildirki, otasi biror marta xabar olmadi”, - deya zor yig‘laydi Komronbekning onasi.Bolakayning jajji qo‘llarini duoga ochib, o‘ziga sog‘lik so‘rab qilgan iltijosi ijobat bo‘lishini qo‘shilib so‘radik.Komronbek Ulug‘bekovga oid ma’lumotlar:Uzcard: 8600 0610 3422 2108 onasi Vazira Keldiyeva nomidaHumo: 9860 0301 7866 1754 onasi Vazira Keldiyeva nomidaManzil: Andijon viloyati, Buloqboshi tumani, Kulla qishlog‘i, 64-uy.Ayni vaqtda Toshkentdagi Gematologiya shifoxonasida davolanishmoqda. “Erim xasta farzand kerakmasligini aytdi”Ozodbek 8 yoshda. Ammo 8 yildirki umri, bolaligi shifoxonalarda o‘tmoqda. Onasining aytishicha, bolaning kasalga chalinishi oilaning buzilishiga sabab bo‘lgan: “Ba’zida burni qonab, qon qusib, hushidan ketadi. Ahvolini ko‘rib qo‘rqib ketaman.O‘zimiz 6 yildan beri ijarada yashaymiz. Bolam oqqonga chalinganini eshitib, kasal bolani davolatishni istamasliklarini aytib, bizni uydan chiqarib yuborishgan. Turmush o‘rtog‘im ham biz bilan yashab kelardi, lekin 3-4 yildan beri o‘g‘limizni davolatmay qo‘ydi. Mana oxirgi ikki yildirki, nogiron bola kerak emasligini aytdi, yordam bermay qo‘ydi. Hozir uch farzandim bilan ijarada yashaymiz. O‘zim ishlayman, oyligim 800 ming. Juda qiynalyapmiz”.Ozodbek Erkinjonovga oid ma’lumotlar:Uzcard: 8600 0424 5869 9500 onasi Mahliyo Mamadoripova nomidaHumo: 9860 0303 6295 8149 onasi Mahliyo Mamadoripova nomidaManzil: Farg‘ona viloyati, Bog‘dod tumani, Shuroqer qishlog‘i.Ayni vaqtda Toshkentdagi Gematologiya shifoxonasida davolanishmoqda. “Darddan nolimayman, bolam yetim qolishidan qo‘rqaman”“2016 yildan beri kasalman. Turmushga chiqdim, qo‘limdan kelgancha kelinlik vazifasini ado etishga urindim. Ammo kasalligim bot-bot yuzimga solinardi. Davolanishimga ota-onam, hokimlik yordam berib kelishardi.Qaynonam uydan haydagach, ota-onamnikida yashayapman. Shifokorlar ilik ko‘chirish kerakligini aytishdi. 18 ming AQSh dollari kerak ekan, Lekin bunaqa mablag‘ yo‘q menda. Nogironlik uchun beriladigan nafaqa evaziga yashayman xolos. Menga berilgan darddan nolimayman, faqat shu bolam yetim bo‘lib, birovlarning qo‘lida qolishini xohlamayman”, - deya o‘ksinadi kasalligi sabab hayotining achchiq kunlarini boshdan kechirayotgan ayol.Habiba Ortiqboyevaga oid ma’lumotlar:Uzcard: 8600 0610 3619 1566 bemor Habiba Ortiqboyeva nomidaUzcard: 8600 0609 8466 4038 bemor Habiba Ortiqboyeva nomidaManzil: Toshkent viloyati, Bekobod tumani, G‘alaba qishlog‘i 3-uy. “O‘tirsam ham, tursam ham shu bolamning ko‘ziga termulaman”Feruza Rasuljonova 4 o‘g‘ilning onasi. Asli andijonlik oila tirikchilik umidida Samarqandda ijarada yashashadi. Ikkinchi farzand Oyatilloning oqqonga chalingani sabab ona-bola hozir Toshkentda davo muolajalarini olishyapti.“O‘nta bo‘lsa o‘rni boshqa, deyishadi. Bu bolamning dardidan xavotirdaman, hatto kichkina bolamni ham ona bo‘lib o‘zim katta qilolmayapman. O‘tirsam ham, tursam ham shuning ko‘ziga termulaman. Bir oyda bir uyga borganimizda kenja o‘g‘lim “Haqiqiy onam keldi” deb yuzlarimni silaydi. Beshikdagi bolamni tashlab shifoxonalarda yuribman, shu o‘g‘lim sog‘ayib ketsa bo‘ldi”, - deydi Feruza.Oyatillo Axatrafiqovga oid ma’lumotlar:Uzcard: 8600 0424 2929 8648 bobosi Ahmatrafiq Hasanov nomidaHumo: 9860 0803 3540 9464 onasi Feruza Rasuljonova nomidaManzil: Samarqand viloyati, Pastdarg‘om tumani, Balxiyon qishlog‘i.Ayni vaqtda Toshkentdagi Gematologiya shifoxonasida davolanishmoqda.Inson taqdiriga bitilganidan qochib qutulib bo‘lmaydi. Bu bemorlarning xastalikdan forig‘ bo‘lib, sinovlardan yorug‘ yuz bilan o‘tishlarida ko‘makchi bo‘laylik.Gulmira Toshniyozova tayyorladi.
Tasvirchi – Abdusalim Abduvohidov."
https://kun.uz/uz/news/2022/06/26/buxoroda-120-ming-dollarga-yer-sotmoqchi-bolgan-shaxs-qolga-olindi,2022-12-01 20:33:01.965397,"Buxoro shahrida 7 gektar yer maydoni noqonuniy ravishda sotilishining oldi olindi. Bu haqda Bosh prokuratura huzuridagi departament xabar bermoqda.Departamentning Buxoro shahar bo‘limi tomonidan prokuratura va IIB xodimlari bilan hamkorligida tezkor tadbir o‘tkazilgan. Tadbir davomida fuqaro Sh.A. boshqa bir fuqaro F.ning ishonchiga kirib, unga ukasi nomidagi «G.A.» MChJga qarashli 7 gektar ekin yer maydonini firibgarlik yo‘li bilan 120 ming dollarga sotishga kelishgani aniqlangan. U oldindan 20 ming dollarni olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 168-moddasi (firibgarlik) bilan jinoyat ishi qo‘zg‘atilib, tergov harakatlari o‘tkazilmoqda."
https://kun.uz/uz/news/2022/06/26/toshkentda-yuk-mashinasi-yonib-ketdi,2022-12-01 20:33:03.389866,Toshkent shahar YHXB Eski TashMI yaqinida HOWO yuk mashinasi yonayotgani haqidagi video yuzasidan ma’lumot berdi.2022 yil soat 23:10 larda Yashnobod tumani Maxtumquli ko‘chasi bo‘ylab harakatlanib kelayotgan haydovchi 1995 yilda tug‘ilgan B.I. boshqaruvidagi davlat raqam belgisi 80 B 443 NA bo‘lgan HOWO rusumli yuk mashinasida 1-Toshkent tibbiyot akademiyasi qarshisida qisqa tutashuv oqibatida yong‘in chiqqan.Yong‘in oqibatida tan jarohat olganlar yo‘q. Holat yuzasidan surishtiruv ishlari davom etmoqda.
https://kun.uz/uz/news/2022/06/26/buxoroda-saksovul-ogirlagan-shaxslar-ushlandi,2022-12-01 20:33:04.822390,"Buxoro viloyati Peshku tumanida saksovul butalari noqonuniy ravishda olib ketilayotgan yuk mashinalari to‘xtatib qolindi. Bu haqda viloyati Ekologiya va atrof-muhitni muhofaza qilish boshqarmasi xabar berdi.Ekologiya inspektorlari va IIB xodimlari bilan hamkorlikda navbatdagi ekologik reyd tadbiri o‘tkazilgan. Tadbirda Peshku tuman Varaxsha cho‘l hududidan «GAZ-53» rusumli davlat raqami belgisiz harakatlanib borayotgan avtomashina noqonuniy ravishda saksovul butalarini olib kelayotgani aniqlanib, Ekopatrul xodimlari tomonidan haydovchiga to‘xtash buyrug‘i berilgan. Ammo haydovchi to‘xtash talablariga bo‘ysunmay, mashinasini to‘xtatmay, qochib ketishga harakat qilgan.Shunga qaramay, olib borilgan harakatlar davomida avtomashina to‘xtatilib, jarima maydonchasiga joylashtirilgan.Ushbu holat yuzasidan ikki nafar fuqaroga nisbatan Ma’muriy javobgarlik to‘g‘risidagi kodeksning 79-moddasi (daraxtlarni, butalarni, boshqa o‘simliklarni va nihollarni qonunga xilof ravishda kesish, kundakov qilish, shikastlantirish, yo‘q qilish yoki boshqa joyga ko‘chirib o‘tkazish) 1-qismi bilan ma’muriy bayonnoma rasmiylashtirilib, jarima hamda tabiatga yetkazilgan zarar hisoblangan."
https://kun.uz/uz/news/2022/06/26/zangiotadagi-kovid-kasalxonada-yil-boshidan-buyon-qancha-chaqaloq-tugilgani-malum-qilindi,2022-12-01 20:33:06.272740,"Toshkent viloyatidagi Zangiota 1-son yuqumli kasalliklar shifoxonasi direktori Anvar Husanov muassasadagi bemor bolalar va homilador ayollar haqida ma’lumot berdi.«Bilamizki, koronavirus o‘ta yuqumli xastalik bo‘lib, boshqalarga qaraganda homilador ayollar uni yuqtirishga ancha moyil. Sababi bo‘lajak onalarda homiladorlik tufayli immunitet pasayib ketadi. Qolaversa, ushbu infeksiya bolalarni ham tez-tez zararlaydi.Xususan, hozirgi kunda shifoxonamizda davolanayotgan bemorlarning 155 nafarini bolalar, 23 nafarini chaqaloqlar tashkil etadi. Jonlantirish bo‘limida 4 nafar bola shifokor va hamshiralar nazorati ostida davo muolajalarini olmoqda», — deydi shifokor.Shuningdek, muassasada 170 nafar homilador ayol ham davolanmoqda. Joriy yil boshidan buyon shifoxonada 147 nafar chaqaloq tug‘ilgan.Ma’lumot uchun, o‘tgan yili ushbu muassasada 442 nafar chaqaloq dunyoga kelgan."
https://kun.uz/uz/news/2022/06/25/bariga-sabr-va-shukr-qildim-qismatiga-sinovlar-bitilgan-odam,2022-12-01 20:33:07.758346,"Ergashali Bozorboyev bolaligidanoq harbiy bo‘laman deb niyat qilgan edi. U orzusiga erishdi. Biroq askarlik davridagi mash’um hodisadan keyin hayoti butunlay o‘zgarib ketdi.“1976 yilda Farg‘ona viloyati Qo‘shtepa tumani “Paxtakor” MFY da tug‘ilganman. Oilada 5 farzand bo‘lganmiz.Maktab davridayoq harbiy hayotga qiziqish paydo bo‘lgan. Televizorda, hayotda harbiy kiyim kiyganlarni ko‘rib havas qilib ulg‘aydik. Maktabda o‘qish jarayonida harbiy kasbga o‘zimni tayyorladim. Ertalablari yugurib mashqlar qilib yurdim. Xudoga shukr, yomon bo‘lmadik. Maktabni a’lo baholarga bitirib, medallar oldim.Vatanga sodiq farzand bo‘lgim kelib xizmatga ham bordim. 1995 yilda Toshkentdagi Milliy gvardiyaga qarashli harbiy qismga xizmatga ketdim. Ertalabki “podyom” paytida har galgidek turib, “sport gorodok”ga borganmiz. Ungacha “kross” yugurib keldik. Turnikka tortinishni boshladik. Turnik omonat qurilgan ekan. Tepalikda mashq qilayotganimizda moslamaning bir tomoni qo‘porilib, yuzimga temir quvur kelib tushdi. Darhol 1-yordamni ko‘rsatishdi. Hammasi bir zumda sodir bo‘lgan edi. Tezkorlik bilan markaziy gospitalga olib ketishdi. U yerda jarrohlik amaliyoti o‘tadim. Reanimatsiya bo‘limiga joylashdim. Keyinroq Nevropatologiya bo‘limiga o‘tkazishdi. Ahvolim yaxshilana boshladi. 9 yil mobaynida markaziy gospitalga qatnab, davolanib yurdim”, – deydi u.Baxtsiz hodisa sabab u sevgan qizi bilan oila qura olmadi. Ma’lum sabablarga ko‘ra, birinchi oilasi bilan ajrashishga majbur bo‘ldi. Hozirda uning ikkinchi turmushidan ikki qizi bor.“Xizmatga ketishdan avval bir qizga ko‘ngil qo‘ygan edim. Pinhona sevgi deydi-ku. Qaytganimdan keyin bu haqda uydagilarimga aytishni dilimga tugib qo‘ygandim. Uylanadigan paytimda u hali turmush qurishga tayyor emas edi. Peshonaga yozilgan taqdir bo‘lar ekan-da. Boshqa qizga uylandim. Ayrim sabablarga ko‘ra, birinchi turmushim bilan ajrashdik. Hozirda ikkinchi turmushim bilan yashayapmiz. Yaratgan uch qiz farzand bergan edi. O‘zi rahmatiga olgan bo‘lsin, yaqinda ikkinchi qizimizni berib qo‘ydik.Hozirda ikki qizni tarbiyalab voyaga yetkazyapmiz.Har kimning ham qalbida o‘z sevgan qizi bo‘ladi. Men sevgan qizimni o‘z holiga tashlab qo‘yganman shu baxtsiz hodisadan keyin.Yigitlik chog‘imda toza orzu-havas bilan xizmatga jo‘nadim. Oliy o‘quv yurtiga topshirib, ofitser bo‘lib, Vatan himoyasi yo‘lida faoliyat yuritaman, degan niyatlar bor edi.Gospitalda davolanish jarayonida ko‘plab jarrohlik amaliyotlarida qatnashdim. 4-5 yil jarrohlik bo‘limida yordamchi bo‘lib xizmat qildim. Qo‘limdan kelganicha u yerda operatorlik qildim. Gospitaldan keyingi rejalarim 100 foizga o‘zgarib ketdi. Yoshlikdagi orzular o‘zgardi. Yangidan hayot boshlashni niyat qildim. Hozir ham nogiron bo‘lsam-da, qo‘limdan kelganicha xalqqa xizmat qilyapman”, – deydi sobiq askar.“Rafiqamning menga nisbatan ko‘ngli yo‘qligini o‘shanda bilganman. Ota-onasi nogiron bo‘lganim uchun ro‘zg‘orni eplab keta olishimga shubha qilishdi”...“Gospitalda davolanib yurgan paytimda tengqur do‘stlarim uylanishni boshlashdi. Dadam telefon qilib, kelinlikka nomzod topib qo‘ygani, qishloqqa kelib uni bir ko‘rib ketishimni aytdi.Dadamning ra’yini qaytarmay, u qiz bilan uchrashish uchun qishloqqa keldim. Kelsam qo‘shni mahallalik umrimda hali ko‘rmagan qiz ekan. Qiz bilan ko‘rishib uchrashdik. Bir-birimizga ma’qul keldik. Uchrashuvdan keyin ota-onamga qiz ma’qul kelganini aytdim. Maqsadim tezroq uylanib yana davolanishni davom ettirish uchun Toshkentga ketish edi. To‘y o‘tdi. Bir muddat qishloqda yashadim.Vaqt o‘tgan sari rafiqam mendan zerikkanga o‘xshab qoldi. 8 oy turmush qurdik. Hayit bayrami edi. Uydagilarini bayram bilan tabriklashga ketgan turmush o‘rtog‘im qaytib kelmadi.Dadamning kelinni borib olib kel, degan gapidan keyin qaynotamning uyiga bordim. Rafiqamning menga nisbatan ko‘ngli yo‘qligini o‘shanda bilganman. Ota-onasi nogiron bo‘lganim uchun ro‘zg‘orni eplab keta olishimga shubha qilishdi. Oxir-oqibat ajrashdik. Vaqt o‘tib o‘g‘limiz tug‘ildi.Birinchi turmushim bo‘lmagach, tog‘am orqali ikkinchi turmush o‘rtog‘imni topdim. To‘ydan avval u bilan ko‘rishdik. Bir-birimizga ma’qul keldik. Yaratgan bir-biridan shirin 3 qiz berdi. Er-xotin qo‘sh ho‘kiz deydi. Kuchimiz yetganicha baholi qudrat bir-birimizni tushunib yashab kelyapmiz. O‘rtamizdagi munosabatlar yaxshi. Oila qurishdan avval bir-birimizni xafa qilmaslikka kelishib, keyin to‘y boshlaganmiz.Yoshlikka qaytadigan bo‘lsak xizmatdan qaytganimdan keyin ko‘chadagi qizlarning o‘zi “yorilib” qolgan. Men sizni baxtli qilardim, deyishgan”, – deydi u.U kuch-quvvat, aql-idrok bergani uchun Yaratganga hamdlar aytadi. Hayoti qaytib berilganidan xursand. Qishloqda paxsa uylar quradi. Ustachilik, bog‘dorchilik, parrandachilik, dehqonchilik bilan shug‘ullanadi.“Taqdirimdan shikoyat qilishga haqqim yo‘q. Biz Allohning bandasimiz. Kutilmagan qismat peshonaga yozilgan. Agar shu holatimga men qolganlar salomat-ku, nega men shunaqa bo‘lib qoldim, deb afsus qilib yursam yuragimni ezib, Yaratganga shak keltirib qo‘ygan bo‘laman. O‘sha tomondan men qismatimni Xudoning mehribonchiligi deb qabul qilganman. Lekin Allohga shukr, shu yorug‘ dunyoda yana hayotga qaytarganiga. Balki o‘sha baxtsiz hodisada Allohning huzuriga ketgan bo‘larmidim. Yaratganga shukrlar bo‘lsin, yana kuch-quvvat berdi. Aql-idrok berdi. Qismatimdan ming marta roziman.Yoshligimda mahalladagi masjidni bunyod etish uchun Qo‘qondan paxsa uy quruvchi ustalar kelgan. Ularning ishini ko‘rib turib havas qilganman. Uyga qaytib kelib, paxsadan ikki xonali uy qurganman. Xizmatdan kelib ham bir muddat ukam bilan paxsa uylar qurib yurdik. Bir ikki yil bo‘ldi bu ishni qilmay qo‘yganimga. Yigit kishiga yetmish hunar oz deydi-ku. Xudoga shukr, qo‘limdan ko‘p narsa keladi.Ustachilik, bog‘dorchilik, parrandachilik, dehqonchilik barini eplab qilyapman”, – deydi u.Ergashali akaning jismoniy imkoniyati avvalgidek bo‘lmasa-da, hayot uchun kurashadi. U baxtsiz hodisa haqida so‘zlab berdi.“Shifokorlarga rahmat. O‘sha paytda sog‘ligimni tiklashib meni hayotga qaytarishdi. Hozirda sog‘ligimdan shikoyatim yo‘q. Mehnatga layoqatim yaxshi. Yaratgan kuch-quvvatimni qaytarib berdi. Jismoniy imkoniyatim avvalgidek bo‘lmasa-da yaxshiman. Asosiy jarohatim yuz qismimdan bo‘lgan. Jarohat olgan paytimda tishim qo‘porilib chiqib ketgan ekan-da.Ertalabki badantarbiya paytida soat 7 lar edi. Otryadlarga bo‘linib mashq qilishga tushdik. Sport moslamasining ustida 10 dan ortiq askar bor edi. Temir truba qo‘porilib ketgandan keyin boshqa hech narsani eslay olmayman. Yiqilgan askarlar men qatori turli darajadagi tan jarohati olgan. Samarqandlik do‘stimning bosh qismi toshga sanchilib qolgan. Ikkimiz jiddiy jarohat olganmiz. Qolganlarning jarohati yengil bo‘lgan.***Ayolim uy bekasi. Farzandlarim tarbiyasi bilan mashg‘ul. Davlat tomonidan pensiya ajratilgan. Xudoga shukr yetib turibdi. Yangi ko‘tarilgan narx bilan 933 000 so‘mga chiqdi. Pensiyaga qarab turganimiz yo‘q. Qo‘limizdan kelganicha harakat qilyapmiz. Karantin paytidayam oziq-ovqat tomonidan yordam qilishdi.Pensiya yetadi-yu, lekin yetgan taqdirdayam ozgina muammo bo‘lib qoladi. Orttira olmaymiz. Farzandlar katta bo‘lyapti. Yedirish-kiyintirish kerak. El qatori yashayapmiz. Kunimiz o‘tib turibdi. Pensiyaga qurilish qilib bo‘lmaydi. Oddiy tovuq katak qilmoqchi bo‘lsangiz ham falon pul ketib qoladi.Yaqinda 27 yil deganda bir xizmat qilgan xizmatdosh o‘rtoqlarim kelishdi. Meni so‘roqlashib qidirib kelishibdi. Ona-bola sigir sotib olib berishdi. Yangi darvoza o‘rnatib berib ketishdi.Ularning haqqiga duo qildim. Hozir ham duodaman”, – deydi sobiq askar.Sobiq askarning turmush o‘rtog‘i Zarifaxon Isayeva ro‘zg‘or kamchiliklarini butlashda xo‘jayiniga ko‘maklashadi. O‘rtancha qizining vafoti onaning sog‘ligiga o‘z ta’sirini o‘tkazmay qolmadi. U xasta qizini davolatish uchun borini berdi. Lekin qo‘lidan hech narsa kelmadi....“Ergash akamning uydagilari sovchilikka borishgan. Xo‘jayinim bilan uchrashganmiz. Dadam ra’yimga qarab turmushga chiqish chiqmaslikni o‘z ixtiyorimga qo‘yib bergan. To‘yga rozilik berganman. Shundan keyin oila qurdik.2006 yilda shu hovliga ko‘chib chiqqanmiz. Qo‘limda chaqaloq bor edi. Shu imoratni qiyinchilik bilan tiklaganmiz.Katta qizimizni 2-3 yildan keyin turmushga uzatamiz. Pensiyalari oz. Lekin nolimaymiz. Xo‘jayinim uy ishlarini o‘zi qiladi. Qiynalib qolganida yordam beraman.Bir qizim o‘tib qoldi. Ota-onam yordam berdi. Qizimni davolatishga Toshkentga, Farg‘ona shahriga olib bordim. Qizimning oyog‘iga o‘simta chiqib oyog‘ini kesib yuborishgan edi. Toshkentga davolatib yurgandim. Uni yelkamga chiqarib olardim. Dorilar qimmat edi. O‘sha yerda bir shifokor bizga yordam berdi.Qizim bechora rosa dard chekdi. Onajon o‘lib qolarkanman, deb tinmay yig‘lardi. Shuncha davolatishimizga qaramay shu yilning 25 fevralida o‘tib qoldi. Katta va kichik qizlarim uni sog‘inishadi. Dadasiga ham bu kutilmagan zarba bo‘ldi. Kichik qizim hozir ham yig‘laydi opamni sog‘indim deb”, – deydi u.Oilaga yordam berishni istagan yurtdoshlarimiz uchun: 8600 0609 4396 4339 (Ergashali Bozorboyev)Sarvar Ziyayev, Kun.uz muxbiri,
Montaj ustasi: Abdusalim Abduvohidov."
https://kun.uz/uz/news/2022/06/25/andijonda-qotil-ayol-ikki-norasidani-nega-oldirgandi,2022-12-01 20:33:09.215793,"Qotillik sodir etilgan Andijon shahar O‘zbekiston mahallasi, Zafar ko‘chasida bo‘lganimizda aholi o‘z farzandlarini vahima va qo‘rquvdan ko‘chaga o‘ynagani ham chiqarmay qo‘yganini aytishdi.Prokuratura ayni paytda jinoyat sodir etgani aniqlangan Yo.D. ishi bo‘yicha dastlabki tergov harakatlarini boshlagan.Aniqlanishicha, bu ayolning nomida bo‘lgan uyda 2022 yil aprel oyidan buyon qarindoshi (xolavachchasi), 2 nafar voyaga yetmagan farzandi (o‘g‘li 10 yosh, qizi 7 yosh) va buvisi bilan yashab kelishgan.Ayol o‘z ko‘rsatmasida xolavachchasini oilasi buzilib ketishiga sababchi bo‘lganlikda ayblab, yuklarini o‘z uyiga olib kelmoqchi bo‘lganida xolavachchasi bunga qarshilik qilgani, unga uyni bo‘shatib qo‘yish haqida qo‘ygan talabini ham rad qilib kelayotganini bildirgan.Shunda ayol xolavachchasidan qasd olish maqsadida uning uyda yo‘qligidan foydalanib 16 iyun kuni uyga kelib, xolavachchasining 2 nafar farzandini qasddan o‘ldirib, jasadlarini uyning ayvon qismiga, pol tagidagi yerto‘laga yashirgan.Voqea qanday bo‘lgan?Onaizor bolalarini yo‘qolib qoldi deya qo‘ni-qo‘shnilar bilan uch kun izlagan edi.“Yolg‘iz ona bolalari bilan yashardi. Ro‘zg‘or, tirikchilik uchun ishlardi. Har kuni ko‘z oldimizda yurgan bolajonlar. “Bolalarim yo‘qolib qoldi” deb yugurib qoldi. Hamma izlashga tushdi. Qotillikda ayblanayotgan ayolni yaxshi tanirdik. Hech bunday ish qiladiganga o‘xshamasdi. Hamshira bo‘lgani uchun nevaralarimga ukol qilardi. Homilador edi. Uni bu darajada yovuzlik qilishi miyamga sig‘mayapti.Bolalarning o‘ligi topilgan kuni onaning oh-u zori, dodini eshitib yuraklarimiz to‘kilib ketdi. Haligacha o‘zimizga kelmayapmiz”, – deydi mahalla fuqarolaridan biri Zuhra Matyoqubova.Qo‘shnilardan biri, bolalar jasadini pol tagidan topgan Zuhriddin Mansurov bilan suhbatlashdik.“Ikkala bola juda mustaqil va dadil, birov chaqirsa ketib qoladigan emasdi. 16 iyunda, bolalar yo‘qolib qolgan kundan boshlab, ichki ishlar izlashni boshladi. Men ham ikki-uch kilometr Oq go‘r mahallasigacha borib izladim.Do‘konlarga qo‘yilgan kameralarni ko‘rib chiqdik. 16 iyunda faqat katta yo‘l bo‘yidagi bitta kichik do‘kon kamerasidan aka-singil “Rollton“(tez tayyorlanadigan lapsha) sotib olgani ma’lum bo‘ldi. 17 iyunda temiryo‘l vokzali tomonni, 18-da aeroport tomonni izladik.19 iyunda uylariga kirsam, bolalarning onasi qarindosh ayollar bilan birga ekan. Topilmaganini bildim. Keyin o‘zimni ayolim bilan ularnikiga pichog‘imizni olib, tarvuz so‘yib berish uchun yana kirdik. Chunki ularning uyidagi barcha pichoqlar IIB tomonidan olib qo‘yilgan edi. Kirganimizdan so‘ng, ayollardan biri “polni to‘g‘rilab bering” dedi. Polni taxtasini olsam, sassiq hid chiqib ketdi. Bir qopda shisha bankalar turgan ekan, ko‘tarib olsam, tagida choyshabga bog‘langan bola qo‘lini ko‘rib qoldim.Onasi “dod” soldi. Men qo‘rqib tashqariga yugurib chiqib ketdim. Chunki menga bolani qo‘li qimirlaganday tuyulgan edi. Keyin qo‘shnilar fonar yoqib turishdi. Jasadlarni olib chiqdik. Voqea juda qo‘rqitib qo‘ydi”, deydi guvoh Zuhriddin Mansurov.Qo‘ni-qo‘shnilar bo‘lgan hodisadan vahimaga tushib qolishgan. Hammaning tinchi buzilgan. Kechqurunlari kattalar ham ko‘chaga chiqmay qo‘yishgan.“Ayolning o‘z xolavachchasiga “Meni oilamni buzding” deb mana shu qabihlikni qilishi juda yomon ish bo‘ldi. Oldingi turmushi buzilgan va ikkinchi turmushi bilan yashar edi. Mahallaga yomon bo‘ldi. Shirin, bir-biriga mehribon bolalar qurbon bo‘ldi. Aka-singil o‘ta mehribon edi. Endi qo‘rquvda yashayapmiz. Ko‘chalarimiz bo‘m-bo‘sh. Mana, bugun sizlar kelganingiz uchun ko‘chaga chiqdik. Bolalarni birov ko‘chaga chiqarmay qo‘ygan. Qo‘rqyapmiz”, – deydi yana bir qo‘shni Muharram Davlatova.Huquq-tartibot idoralari – voqea tafsilotlari haqidaQarindoshlar o‘rtasida kelishmovchilik oqibatida kelib chiqqan bu qotillik hududdagi 24-maktabda huquq-tartibot idoralari, mahalla ahli ishtirokida muhokama qilindi.Andijon viloyat IIB boshlig‘ining birinchi o‘rinbosari Farrux G‘iyosov, viloyat prokurori o‘rinbosari Doniyor Masaliyev ishtirokida o‘tkazilgan muhokamada jinoyatning kelib chiqish sabablari tahlil qilindi.Farrux G‘iyosovning aytishicha, mudhish voqeaning yuz berishiga qarindoshlar o‘rtasida 3-4 oy oldin sodir bo‘lgan voqea sabab bo‘lgan. Gumonlanuvchining turmush o‘rtog‘i u bilan ajrashgan. Shundan so‘ng gumonlanuvchi turmush o‘rtog‘i bilan ajrashgani sababini bolalarning onasidan ko‘rib, qasd olish maqsadida ularni o‘ldirish rejasini tuzgan.G‘iyosov voqeani quyidagicha tushuntirdi: “Bolalarning onasi S.D. Andijon shahridagi ‘Yangi bozor” hududida oziq-ovqat mahsulotlari sotish bilan shug‘ullanib keladi. Odatda ayol har kuni ertalab ishga chiqib ketadi, farzandlari esa uyda qarovsiz qoladi. Bir kuni u bilan yashovchi qarindoshi D.Yo. turmush o‘rtog‘ining Toshkent shahrida ishlab yurishidan foydalanib, S.D. bilan birga yashovchi uyiga begona erkakni olib kelgan. Bundan xabar topgan S.D. xolavachchasining akalariga xabar bergan. Buni eshitgan akalar voqea joyiga kelgach, D.Yo. uydagi eri ekanini, Toshkentdan kelganini aytgan. Akalari D.Yo.ning turmush o‘rtog‘iga qo‘ng‘iroq qilgach, bor holat oydinlashgan.Shu sabab ham D.Yo. turmush o‘rtog‘idan ajrashgan, bunda S.D.ni aybdor ko‘rib, unga nisbatan qasd qilgan. Bolalarini o‘ldirib o‘ch olmoqchi bo‘lgan. 2022 yil 16 iyun kuni S. D.ning katta farzandi Sayfiddin cho‘milishga chiqib ketganida, qizi – 2-sinf o‘quvchisi Robiya uyda qolgan. Shu yerda bo‘lgan D.Yo. qizni hammomga olib kirib bo‘g‘ib o‘ldirib, qopga solib, pol tagiga yashirgan. Keyin 5-sinf o‘quvchisi bo‘lgan Sayfiddin cho‘milishdan kelgan. D.Yo. uning uxlashini poylagan. 15:00–16:00 larda bola uxlagan. D.Yo. uning ko‘ksi va boshqa joylariga o‘tkir tig‘li jism bilan jarohat yetkazgan. Bola uyg‘ongan va qarshilik ko‘rsatishga uringan. Pichoqni ushlagani uchun qo‘lida ham jarohati bor. D.Yo uni ham bo‘g‘ib o‘ldirib, yerto‘laga olib tushib qo‘ygan.Ona ishdan kelib, bolalari yo‘qligini bilgan va IIBga xabar bergan. IIB xodimlari D.Yo. bilan suhbat o‘tkazgan. Oradan ikki kun o‘tib jasadlar topilgan”.Viloyat prokurori o‘rinbosari Doniyor Masaliyev mahalla ahli va jamoatchilik vakillariga ikki norasida go‘dakdan biri qopga solingan, yana biri choyshabga o‘ralgan jasadi topilishi bilan bog‘liq qotillikning sabablari bo‘yicha to‘xtaldi.Mas’ul to‘planganlarga jinoyatchiga jazo muqarrarligi ta’minlanishi aniqligi haqida gapirib: “Mudhish holatning oldini olish mumkin edi-ku?” degan savolni tashladi. Mahalla vakillari ham o‘z fikrlarini bildirishdi.Jinoyat ishi qo‘zg‘atilganAndijon viloyat prokuraturasida bo‘ldik. Prokuraturaning alohida muhim ishlar bo‘yicha tergovchisi Sarvarbek Hamidov mazkur holat bo‘yicha Jinoyat kodeksining 97-moddasi 2-qismi “a” bandi bilan jinoyat ishi qo‘zg‘atilgani haqida ma’lumot berdi.Hozirda jinoyat bo‘yicha dastlabki tergov harakatlari viloyat prokuraturasining o‘ta og‘ir jinoyatlarni tergov qilish bo‘limi tomonidan olib borilmoqda.Mazkur qotillikning qanday sodir bo‘lgani haqida ma’lumotlar hozir shu. Lekin qarindosh ayollarning adovati ortidan ikki norasida bolaning qurbon bo‘lgani juda achinarli holat.Elmurod Ermatov,Azizbek Ismoilov"
https://kun.uz/uz/news/2022/06/25/surxondaryoda-joriy-yil-5-oyda-yth-oqibatida-qancha-odam-halok-bolgani-malum-qilindi,2022-12-01 20:33:10.716323,"Surxondaryo viloyati IIB YHXB axborot xizmati joriy yilning 5 oyi davomida sodir bo‘lgan yo‘l-transport hodisalari yuzasidan statistik ma’lumotlarni e’lon qildi.Unga ko‘ra, 2022 yilning dastlabki 5 oyida viloyat hududida 119 ta YTH sodir bo‘lgan va ularda 51 kishi halok bo‘lgan, 82 kishi turli darajada tan jarohatlari olgan.Sodir bo‘lgan YTHlar tahlil qilinganda 41 ta holatda transport vositalari o‘zaro to‘qnashgan, 55 ta holatda piyodalar, 10 ta holatda velosiped boshqarib ketayotgan shaxslar urib yuborilgan, 8 ta holatda mashinalar ag‘darilib ketgan, 4 ta holatda transport vositalari to‘siqqa urilgani ma’lum bo‘lgan.71 ta holatda haydovchilar tezlik qoidalariga amal qilmagani tufayli, 38 ta holatda piyodalar belgilanmagan joydan yo‘lni kesib o‘tayotganda YTH sodir bo‘lgan.Eng ko‘p Sho‘rchi va Denov tumanlarida 13 ta, Jarqo‘rg‘on tumani va Termiz shahrida 12 ta YTH sodir etilgani ma’lum bo‘lgan. Eng kam YTH Qiziriq tumanida 1 ta, Bandixon tumanida 3ta sodir etilgan. Muzabot tumanida YTH sodir bo‘lmagan.Avvalroq, Surxondaryoda o‘zaro to‘qnashgan Isuzu va Kamaz yuk mashinalari yonib ketgan, tan jarohati olgan haydovchilar shifoxonaga murojaat qilgani haqida xabar berilgandi. "
https://kun.uz/uz/news/2022/06/24/toyloqda-sodir-bolgan-ythda-2-nafar-iib-xodimi-va-bir-fuqaro-halok-boldi-yana-5-nafar-fuqaro-jarohatlandi,2022-12-01 20:33:12.228515,"Ichki ishlar vazirligi axborot xizmatining xabar berishicha, 2022 yil 23 iyun kuni soat 00:30 larda A-377 Samarqand-Ayniy xalqaro avtomobil yo‘lining Toyloq tumani Charog‘bon mahallasi hududidan o‘tuvchi 7-kilometrida odamlar o‘limi bilan bog‘liq yo‘l-transport hodisasi sodir bo‘lgan.Toyloq tumani IIB HPB profilaktika inspektori leytenant M.Xursandov boshqaruvida bo‘lgan «Nekciya-2» mashinasi yo‘lning Urgut yo‘nalishi tomoniga qayrilayotganda, qarama-qarshi tomonidan harakatlanib kelayotgan Toyloq tumanida yashovchi 2003 yilda tug‘ilgan A.P. boshqaruvida bo‘lgan «Malibu» mashinasi bilan to‘qnashuv sodir bo‘lgan.Oqibatda, «Nekciya-2» mashinasida bo‘lgan M.Xursandov, Toyloq tumani IIB HPB katta profilaktika inspektori mayor R.Razzoqov hamda Toyloq tumanida yashovchi, 1957 yilda tug‘ilgan fuqaro Sh.M. og‘ir tan jarohatlari olib vafot etgan.«Nekciya-2» mashinasida bo‘lgan, Toyloq tumanida yashovchi 1992 yilda tug‘ilgan A.I. va 1994 yilda tug‘ilgan N.M. hamda «Malibu» haydovchisi A.P., unda yo‘lovchi sifatida ketayotgan Toyloq tumanida yashovchi 2005 yilda tug‘ilgan A.M. va 2004 yilda tug‘ilgan A.R. tan jarohati olib, tuman tibbiyot birlashmasiga yotqizilgan.Qayd etilishicha, mazkur holat yuzasidan 2022 yil 23 iyun kuni Toyloq tumani prokuraturasi tomonidan Jinoyat kodeksining 266-moddasi 3-qismi «a» bandi bilan jinoyat ishi qo‘zg‘atilib, dastlabki tergov harakatlari olib borilmoqda.Toyloqda YTH oqibatida IIBning ikki xodimi va bir fuqaro halok bo‘ldi"
https://kun.uz/uz/news/2022/06/24/pedagogik-talim-boyicha-qarorlar-nimalar-ozgaryapti,2022-12-01 20:33:13.723335,"21 iyun kuni pedagogik ta’limga oid prezidentning ikkita (1, 2) qarori imzolandi. Quyida mazkur hujjatlardagi yangiliklar sanab o‘tiladi.8ta yangi pedinstitutAndijon, Namangan, Guliston, Samarqand, Buxoro, Qarshi, Termiz, Urganch davlat universitetlarining pedagogikaga ixtisoslashgan tuzilmalari alohida ajratilib, mustaqil pedinstitutlarga aylantirilyapti.Chirchiq va Jizzaxdagi pedagogika institutlariga universitet maqomi berildi.Yuqoridagi o‘zgarishlar natijasida quyidagi OTMlar yuzaga keldi:Haftada 2 kun – amaliyotPedagog kadrlar tayyorlovchi OTMlarning kunduzgi ta’lim shaklida o‘qiyotgan 2–4-bosqich talabalari uchun haftalik o‘quv mashg‘ulotlari “4+2” tartibida olib boriladi. Ya’ni hafta davomida 4 kun OTMda dars o‘tiladi, 2 kun bog‘cha va maktablarda amaliyot bo‘ladi.Har yili pedagog kadrlar tayyorlovchi OTMlar ixtisoslik kafedralarining kamida 5 foiz professor-o‘qituvchilari xorijga tanlov asosida malaka oshirish va stajirovkaga yuboriladi.Maktabgacha, umumiy o‘rta, o‘rta maxsus va professional ta’limda foydalaniladigan darsliklar hamda metodik qo‘llanmalarni pedagog kadrlar tayyorlovchi OTMga ularning talabnomasiga muvofiq pulli asosda taqdim etish tartibi joriy qilinadi.14ta pedagogik yo‘nalishda sirtqi ta’lim yopiladi2023/2024 o‘quv yili qabulidan pedagogik kadrlar tayyorlovchi OTMlarning quyidagi ta’lim yo‘nalishlari bo‘yicha sirtqi ta’lim shakliga qabul bo‘lmaydi:Yuqoridagi jadvalda ko‘rsatilmagan pedagogika sohasidagi ta’lim yo‘nalishlariga sirtqi ta’lim shakli bo‘yicha o‘qishga ta’lim tizimida pedagogik faoliyatga oid kamida 5 yillik ish stajiga egalar qabul qilinadi.Ularning pedagogik ish stajiga ega ekani “Yagona milliy mehnat tizimi” idoralararo dasturiy-apparat kompleksidagi ma’lumotlar asosida belgilanadi.Qo‘shimcha tayyorlov – bir diplom bilan bir nechta fandan dars berish imkoni2023 yil 1 yanvargacha pedagog kadrlar tayyorlovchi OTMlar bakalavriatida o‘qiyotgan talabalar uchun ularning ta’lim yo‘nalishlariga turdosh bo‘lgan mutaxassisliklar bo‘yicha qo‘shimcha pedagogik tayyorlov dasturlari ishlab chiqiladi.Dasturlar bo‘yicha o‘qishga bakalavriatning oxirgi ikki bosqichida o‘qiyotgan talabalar qabul qilinadi.Dasturlarni o‘zlashtirganlik to‘g‘risidagi sertifikatga ega shaxslarga OTMda o‘qishni bitirganidan keyin qayta tayyorlash kurslaridan o‘tmasdan sertifikatda ko‘rsatilgan mutaxassislik bo‘yicha maktabgacha, umumiy o‘rta, o‘rta maxsus va professional ta’lim tashkilotlarida pedagogik faoliyat bilan shug‘ullanish huquqi beriladi.Xorijda o‘qish: Bo‘lajak pedagoglarning almashuv dasturlari bo‘yicha kontrakti to‘lab beriladi2023/2024 o‘quv yilidan pedagog kadrlar tayyorlovchi OTMlarning qo‘shma ta’lim dasturlarida ta’lim olayotgan talabalarning hamkor xorijiy OTMda o‘qish davri uchun to‘lov-kontrakt qiymatini qoplab berish tartibi joriy etiladi.2023 yildan pedagogika sohasi bo‘yicha nufuzli xorijiy OTMda bakalavriat, magistratura, doktorantura dasturlari asosida kadrlar tayyorlash uchun “El-yurt umidi” jamg‘armasi stipendiyalari hisobidan har yili tasdiqlangan umumiy qabul kvotalari doirasida pedagog kadrlar uchun kamida 35 ta alohida kvota ajratiladi.Pedlitseylarga qabul tartibi o‘zgaradiPedagog kadrlar tayyorlovchi OTMlar huzurida tashkil etiladigan akademik litseylar (8 ta) ro‘yxati tasdiqlandi.2023/2024 o‘quv yilida tajriba-sinov tariqasida pedagog kadrlar tayyorlovchi OTMlar huzuridagi akademik litseylarga qabul ikki bosqichli saralab olish tizimi – dastlabki yozma imtihon hamda test sinovlari asosida tashkil etiladi.2022/2023 o‘quv yilidan umumiy o‘rta ta’lim muassasalarining pedagog kasbiga layoqatli 10–11-sinf o‘quvchilarini maxsus ishlab chiqilgan variativ o‘quv rejalari asosida o‘qitish choralari ko‘riladi.2 yildan keyin: TDPUga kirish 2 bosqichli bo‘ladi2024/2025 o‘quv yilida tajriba-sinov tariqasida universitetning pedagogika ta’lim yo‘nalishlariga qabul jarayonlari ikki bosqichda – dastlabki imtihon va kirish test sinovlari orqali amalga oshiriladi.Bunda:2023 yildan boshlab Nizomiy nomidagi Toshkent davlat pedagogika universitetiga akademik, tashkiliy va moliyaviy mustaqillik beriladi.2024 yil 1 yanvarga qadar:2023 yil 1 martgacha umumiy o‘rta ta’lim muassasalaridagi ilg‘or o‘qituvchilarning ochiq darslarini onlayn platformalar orqali namoyish qilish va ularning muhokamasini tashkil etish amaliyoti joriy qilinadi."
https://kun.uz/uz/news/2022/06/24/ota-onam-oqishga-ragbatni-doim-birinchi-oringa-qoyishgan-yosh-biolog-qiz,2022-12-01 20:33:15.171343,"Aziza Abduvaliyeva – “Mikrofon qizlarda” ruknining navbatdagi mehmoni. 17 yoshli Aziza Xalqaro biologiya olimpiadasi g‘olibi, “Zulfiya” mukofoti laureati, ayni paytda Toshkent pediatriya tibbiyot instituti qoshidagi akademik litsey o‘quvchisi.Xalqaro olimpiadadagi birinchi o‘rin uchun davlat tomonidan 122,5 mln so‘m bilan taqdirlangan Azizaning bu muvaffaqiyati uchun vaqtida ota-onasi yetarlicha investitsiya kiritishgan.“Ayol kishining ilm olishiga katta e’tibor beriladigan muhitda katta bo‘lganman”2005 yilda Jizzax viloyatining G‘allaorol tumanida tug‘ilganman. Dadam oshpaz, onam tuman poliklinikasida hamshira bo‘lib ishlaydi. Oilada 5 farzandmiz.Fanga qiziqishimga ko‘proq onam turtki bo‘lgan deb o‘ylayman. Sababi onam har doim: “Ayol kishining ilm o‘rganishi juda muhim”, deb aytib keladilar. Otam ham, onam ham bizning ta’limimizga alohida e’tibor berishgan. Dadam ham juda kitobxon: chet el, rus adabiyotini yaxshi ko‘rib o‘qiydi, onam ham.Kitoblar orasidagi muhitda katta bo‘lishim sabab biologiyaga ham qiziqishim ortdi. Onam kichikligimdan shifokor bo‘lishimni orzu qilgan, o‘zimning ham bu yo‘nalishga qobiliyatimni ko‘rib to‘g‘ri yo‘naltirishga harakat qilishgan.Bir yarim baravar qimmatga olingan kitobOta-onam har doim: “Qizim, o‘qishing uchun daftar, ruchka, kitob – nima kerak bo‘lsa, hammasini topib beramiz, o‘ylamagin”, deyishardi. Ular o‘qishga rag‘batni doim birinchi o‘ringa qo‘yishgan. Shunga oid bir voqea hech esimdan chiqmaydi. Oltinchi yoki yettinchi sinfdaligimizda maktabimizda kitob yarmarkasi tashkil qilingandi, unda O‘tkir Hoshimovning “Ikki karra ikki – besh” kitobini ko‘rib qolib sotib olishni juda xohlaganman. Shu kayfiyat bilan chopib uyga borganman, ish-o‘qish vaqti bo‘lgani uchun, uyda hech kim yo‘q, uyimizning kalitini qo‘shniga qoldirib ketardik. Yoshlari yetmishdan oshgan qo‘shni boboning yoniga chiqib telefonini so‘rab turib, shoshganimcha onamga telefon qilganman.“Oyi, oyi, maktabimizga kitob yarmarkasi keldi, mana shu kitobni olishni xohlayapman,” deganman.Oyim esa “Bu kitob bozorda yarim narxiga turibdi, qizim. Qimmat aytishibdi. Ozgina kutsang, ertaga bozordan olib beraman”, deb javob bergan.Lekin men o‘sha kuniyoq shu kitobni sotib olishni xohlashimni aytib turib olganman. So‘ng onam qo‘shni bobodan iltimos qilib kitobga yetadigan pulni berib turishni so‘ragan va men kitobli bo‘lganman. Agar ota-onamning o‘rnida bo‘lgan boshqa kishi bo‘lganda, ehtimol, “Ozgina sabr qilasan, bozordan olib beraman, aynan hozir olishing shartmas,” degan bo‘lar edi. Aytmoqchi bo‘lganim, ota-onam kitob o‘qigimiz kelganini ko‘rib har qanaqa vaziyatda bo‘lsa ham rag‘bat berishga harakat qilgan.“Kitob tanlashga o‘rganganman...”Boshida kitoblarni onamning o‘zi olib kelib berardi. Keyinroq qo‘limga pul berib: “Kitobni to‘g‘ri tanlay olish ham qobiliyat. Endi o‘zing tanlaysan, qani, qanday kitoblar olarkansan?” deb kitob do‘koniga olib borgan. Kichkinagina do‘konchadan birinchi marta kitob olganimda o‘sha “budka”cha juda katta, ichidagi kitoblar esa tuganmasday tuyulgan.Xarid qilgan kitoblarimni birinchi bo‘lib onamga ko‘rsatardim, onam esa kitob bo‘yicha o‘z fikrlarini bildirardi. O‘shanda onam shunchalik ko‘p kitob o‘qiganki, u o‘qimagan kitobni topa olmasam kerak, deb o‘ylardim.Hayotimdagi hamma muvaffaqiyatim – kerakli paytda, hali nima to‘g‘ri-noto‘g‘riligini anglab ulgurmagan paytlarimda ota-onam to‘g‘ri yo‘l ko‘rsatganida deb o‘ylayman.Bolalik orzusiMaktabda ""5"" bahoga o‘qiganman. Ona-tili, tarix, geografiya, biologiya, kimyoni yaxshi ko‘rganman. Fanlarga mehrim tushishi o‘qituvchilarimning bilimli bo‘lishgani bilan ham bog‘liq deb o‘ylayman.Kichikligimdan shifokor bo‘lishni orzu qilganman. Sababi onamning ishxonasiga borganimda oq xalatli shifokor, hamshiralarning ish jarayoni, odamlarning shifo topib ketayotgani menga juda ta’sir qilgan. Shuning uchun biologiyani ham yaxshi ko‘rib o‘rgana boshlaganman.5-sinfda bizga dars o‘tgan o‘qituvchining fanga qiziqtira olgani sababli bir muddat tarixchi bo‘lishni ham xohlab qolgandim. Lekin 6-sinfda boshqa o‘qituvchi dars o‘ta boshladi va tarixchi bo‘lish orzusi chekindi.Hozir eng asosiy maqsadim – professional neyrojarroh bo‘lish.“Qiyinchilik paytida tasavvurimni ishga solaman...”Biologiya – hayotni o‘rganadigan fan. Bu fanni o‘rganish uchun u bilan parallel kimyo, matematikani ham yaxshi bilish kerak. Menda boshida shu tomonlama qiyinchilik bo‘lgan. Maktab darsliklarida berilgan ma’lumotlarda kamchiliklar, xatoliklar, to‘ldirilishi kerak bo‘lgan o‘rinlar bor. Bu ham boshida biroz chalg‘itgan.Fanni o‘zlashtirishda qiyinchiliklar bo‘lgan paytlari shug‘ullanishni to‘xtatib qo‘yishni o‘ylagan yoki bunchalik chuqur o‘rganib nima qilaman degan xayollarga borgan paytlarim ham bo‘lgan. Biroq kelajagimni aniq shu yo‘nalishda ko‘raman. O‘zim kutayotgan narsalarni tasavvur qilib ko‘rishni yaxshi ko‘raman: kelajakda oq xalatda neyroxirurgiya sohasida odamlarga foydam tegayotganini, parallel tarzda ilmiy tadqiqotlar ham olib borayotganimni tasavvur qilaman va o‘qishga motivatsiyam yana oshadi. Har qanday muvaffaqiyatning orqasida mashaqqat yotishini esa yaxshi bilaman.“9-sinfni bitirib Toshkentga keldim...”9 yillik ta’limni G‘allaoroldagi 42-maktabda tugatib, hozir o‘qishimni Toshkentda Pediatriya tibbiyot instituti qoshidagi akademik litseyda davom ettiryapman.9-sinfni tugatayotgan paytim ota-onam: “Agar xohlasang, o‘z yo‘nalishingda chuqurlashtirilgan litseyda o‘qishing mumkin, biz bunga sharoit qilib bera olamiz”, deyishgan. Shundan so‘ng yo‘nalishimga mos barcha muassasalarni ro‘yxat qilib chiqqanmiz va oxirida Toshkent tibbiyot instituti qoshidagi akademik litsey, biri – o‘zim o‘qiyotgan joy. 2 ta litsey Toshkentning 2 tomonida, poytaxtda qarindoshlarimiz yo‘q, ham oilamizda biroz moliyaviy qiyinchiliklar bor edi. Shuning uchun ham men faqat bitta litseyning imtihonida qatnashaman, shu yetadi, degandim, lekin dadam: “Yo‘q, qiziqishing ikkalasigami, demak, ikkalasiga ham imtihon topshirasan, imkonini qilamiz”, degandi. Har ikki litseyga ham qabul qilinib, hozirgi o‘qish joyimni tanlaganman.“Toshkentga kelmaguncha xalqaro fan olimpiadalar haqida bilmasdim ham...”Rostini aytsam, to Toshkentga o‘qishga kelgunimcha xalqaro fan olimpiadalari haqida bilmasdim ham. Shunaqa imkoniyat borligini bilib, men ham saralashlarda qatnashdim va O‘zbekiston terma jamoasi tarkibida fan olimpiadasida qatnashib oltin medalni qo‘lga kiritdim. O‘sha payti dadam Rossiyada ishlardi, onam uyda edi, g‘olib bo‘lganimni eshitib ikkalasi ham yig‘lashgan, birinchi marta otamning yig‘laganini ko‘rganman.Oltin medal uchun 122,5 mln so‘m pul mukofoti berilgan. Ko‘pchilik “Pulni nima qilgansiz”, deb so‘raydi, ota-onamga berganman. O‘zi bizda ota-onam kiyinmaydi ham, to‘y yoki boshqa bazmlarga ham deyarli borishmaydi, topganlari biz farzandlarning ta’lim xarajatlarimizga ketadi. O‘sha pul ham baribir o‘zimizga ishlatilgan.“Zulfiya” mukofoti atrofidagi gaplar“Zulfiya” mukofoti tanlovi uchun hujjat topshirdim va shu yil 5-martda men ham taqdirlanganimni aytishdi. Mukofot atrofida har xil gaplar yuradi. Taqdirlanganlar 28 kishi bo‘lsa, lekin men o‘zim uchun javob beraman. Aslida, mukofot – olish uchun harakat qiladigan qanaqadir sovrin emas, balki yutuqlar va harakat uchun beriladigan taqdirlovdir.Kelajagimni qanday tasavvur qilaman?Bu yil ham xalqaro olimpiadada qatnashaman, hozir shunga tayyorgarlik ko‘ryapmiz. Tayyorgarliklar qattiq va ko‘p vaqtni olgani uchun xalqaro universitetlarga hujjat topshirishga ulgura olmadim. Shuning uchun Toshkent pediatriya institutiga o‘qishga hujjat topshirmoqchiman, lekin keyingi yil o‘qishimni xorijga ko‘chirishni rejalashtirganman.Neyroxirurgiya sohasida yaxshi mutaxassis bo‘lish – asosiy maqsadim. Chet elda o‘qishimga ota-onam ham qarshi emas, ular menga ishonishadi va qo‘llab-quvvatlashadi.Aniq fanlar yo‘nalishida qizlar nega kam?Ilm bilan shug‘ullansa, qizlar ko‘p vaqtini ishga ajratib oilasini eplay olmay qoladi, degan xavotirlar bunga sabab deb o‘ylayman. Lekin imkon berilsa, biz hamma narsani eplay olamiz. Qolaversa, qiz bola baribir boshqa uyga ketadi, degan qarashlar ham bor. Bular ham qizlar o‘qishiga xalaqit beradi.O‘zimdan misol qilib keltirsam, onamning bilimli ekani o‘zimning o‘qimishli bo‘lishimga sabab bo‘lgan. Shuning uchun farzandlar bilimli bo‘lishi, jamiyat rivojlanishi uchun onalar ilmli bo‘lishi juda muhim.Zilola G‘aybullayeva suhbatlashdi."
https://kun.uz/uz/news/2022/06/24/yangi-aviakompaniya-xodimlarni-ishga-jalb-qilishini-elon-qiladi,2022-12-01 20:33:16.562060,"Yangi aviakompaniya quyidagi vakansiyalarni e’lon qiladi:1. Havo kemasi komandiri (HKK).Talablar:Yoshi – 55 yoshdan katta bo‘lmagan.Ma’lumoti – uchuvchilar bilim yurti (diplom).Guvohnoma – (ATPL)* aviatsiya xodimi guvohnomasi.Amaldagi UOEK (VLEK) xulosasi.Ish tajribasi – turdagi HKK sifatida 1000 soatdan kam bo‘lmagan.ICAO shkalasi bo‘yicha ingliz tilini bilish darajasi - IV darajadan past bo‘lmagan amaldagi sertifikat.Ariza berish vaqtida parvoz ishidagi tanaffus - 6 oydan ko‘p bo‘lmasligi.Ariza berish uchun quyidagilar taqdim etiladi:- parvoz daftarchasining skanerlangan versiyasi yoki uning analogi- ICAO 4 shkalasi bo‘yicha va undan yuqori bo‘lgan ingliz tilini bilish sertifikati- harbiy guvohnoma2. Ikkinchi uchuvchi (IU).Talablar:Yoshi – 50 yoshdan katta bo‘lmagan.Ma’lumoti – uchuvchilar bilim yurti (diplom).Guvohnoma – (CPL, ATPL)* aviatsiya xodimi guvohnomasi.Amaldagi UOEK (VLEK) xulosasi.Ish tajribasi – turdagi IU sifatida 500 soatdan kam bo‘lmagan.ICAO shkalasi bo‘yicha ingliz tilini bilish darajasi - IV darajadan past bo‘lmagan amaldagi sertifikat.Ariza berish vaqtida parvoz ishidagi tanaffus - 6 oydan ko‘p bo‘lmasligi.Ariza berish uchun quyidagilar taqdim etiladi:3. Bortkuzatuvchi.Talablar:Yoshi – 20 yoshdan 30 yoshgacha.Guvohnoma - amaldagi aviatsiya xodimi guvohnomasi *.Amaldagi UOEK (VLEK) xulosasi.Ma’lumoti – kamida o‘rta ma’lumotli.Tillarni bilish tayyorgarligi - o‘zbek, rus va ingliz (IELs**  4 sertifikati) tillarida erkin so‘zlashish.Bo‘yi - qizlar 165 -170 sm, Yigitlar 170 – 180 smVazni - bo‘yiga muvofiq (tana massasi indeksiga loyiq)Tashqi ko‘rinishi - yoqimli ko‘rinish, yengil pardoz, ozoda soch turmagi yoki soch kesilishi (sochlar tabiiy tusga ega bo‘lishi kerak), sariq va oq metallardan yasalgan tish tojlarining mavjud emasligi, tishlarning tekis bo‘lishi va to‘g‘ri tishlash ko‘rinishi, tanada ko‘rinadigan izlarning, pirsing va tatuirovkaning mavjud bo‘lmasligi.Sifatlari - stressga chidamlilik, kirishimlilik, samimiylik, ishonchlilik, o‘ta aniqlilik, vijdonlilik, aniq talaffuzga ega bo‘lish va savodli nutq.Nomzodlar tarjimai hol (rezyume) ilovasida to‘liq metrajli surat va yuzining yaqindan suratini (tabiiy ko‘rinishda) yuborishlari kerak.Tarjimai hol va boshqa hujjatlarni elektron pochtamizga yuboring info@samair.uzHujjatlar 2022 yilning 1 avgustiga qadar qabul qilinadi.Reklama huquqi asosida"
https://kun.uz/uz/news/2022/06/24/toyloqda-sodir-bolgan-ythda-ikki-nafar-iib-xodimi-va-bir-fuqaro-halok-bolgan,2022-12-01 20:33:17.995143,"Avtohalokat 2022 yil 23 iyun tungi soat 01:00 larda A-377 Samarqand – Ayniy xalqaro avtomobil yo‘lining Toyloq tumani markazidan o‘tuvchi qismida sodir bo‘lgan. Toyloq tuman IIB xodimi boshqaruvida bo‘lgan «Matiz» mashinasi tuman markazidagi yo‘ldan qayrilib olayotganda Samarqand – Toyloq yo‘nalishida harakatlanib kelayotgan qora rangli «Malibu» uni urib yuborgan. Oqibatda «Matiz» haydovchisi va mashinadagi ikki yo‘lovchi halok bo‘lgan. Yo‘lovchilardan biri ham IIB xodimi bo‘lgan.Kun.uz manbasiga ko‘ra, halok bo‘lgan IIB xodimlari Toyloq tumanidagi ikkita mahallada profilaktika inspektori bo‘lib ishlagan. Halok bo‘lgan fuqaro esa 1960 yilda tug‘ilgan bo‘lib, Tepaqishloq mahallasida yashagan. 23 iyun kuni marhumlarning janoza marosimi o‘tkazilgani aytilmoqda."
https://kun.uz/uz/news/2022/06/24/kasal-bolganimiz-uchun-bizdan-voz-kechishgan-sabr-va-oqibatning-chigiriqlari,2022-12-01 20:33:19.941431,"“O‘tirsam ham, tursam ham shu bolamning ko‘ziga termulaman”Feruza Rasuljonova 4 o‘g‘ilning onasi. Asli andijonlik oila tirikchilik umidida Samarqandda ijarada yashashadi. Ikkinchi farzand Oyatilloning oqqonga chalingani sabab ona-bola hozir Toshkentda davo muolajalarini olishyapti.“O‘nta bo‘lsa o‘rni boshqa, deyishadi. Bu bolamning dardidan xavotirdaman, hatto kichkina bolamni ham ona bo‘lib o‘zim katta qilolmayapman. O‘tirsam ham, tursam ham shuning ko‘ziga termulaman. Bir oyda bir uyga borganimizda kenja o‘g‘lim “Haqiqiy onam keldi” deb yuzlarimni silaydi. Beshikdagi bolamni tashlab shifoxonalarda yuribman, shu o‘g‘lim sog‘ayib ketsa bo‘ldi”, - deydi Feruza.Oyatillo Axatrafiqovga oid ma’lumotlar:Uzcard: 8600 0424 2929 8648 bobosi Ahmatrafiq Hasanov nomidaHumo: 9860 0803 3540 9464 onasi Feruza Rasuljonova nomidaManzil: Samarqand viloyati, Pastdarg‘om tumani, Balxiyon qishlog‘i.Ayni vaqtda Toshkentdagi Gematologiya shifoxonasida davolanishmoqda. “Erim xasta farzand kerakmasligini aytdi”Ozodbek 8 yoshda. Ammo 8 yildirki umri, bolaligi shifoxonalarda o‘tmoqda. Onasining aytishicha, bolaning kasalga chalinishi oilaning buzilishiga sabab bo‘lgan: “Ba’zida burni qonab, qon qusib, hushidan ketadi. Ahvolini ko‘rib qo‘rqib ketaman.O‘zimiz 6 yildan beri ijarada yashaymiz. Bolam oqqonga chalinganini eshitib, kasal bolani davolatishni istamasliklarini aytib, bizni uydan chiqarib yuborishgan. Turmush o‘rtog‘im ham biz bilan yashab kelardi, lekin 3-4 yildan beri o‘g‘limizni davolatmay qo‘ydi. Mana oxirgi ikki yildirki, nogiron bola kerak emasligini aytdi, yordam bermay qo‘ydi. Hozir uch farzandim bilan ijarada yashaymiz. O‘zim ishlayman, oyligim 800 ming. Juda qiynalyapmiz”.Ozodbek Erkinjonovga oid ma’lumotlar:Uzcard: 8600 0424 5869 9500 onasi Mahliyo Mamadoripova nomidaHumo: 9860 0303 6295 8149 onasi Mahliyo Mamadoripova nomidaManzil: Farg‘ona viloyati, Bog‘dod tumani, Shuroqer qishlog‘i.Ayni vaqtda Toshkentdagi Gematologiya shifoxonasida davolanishmoqda.“Qo‘lim ochdim duoga...”: jajji Komronbekning iltijosiBu bolani bemor deb atashga til bormaydi. Oqqon bo‘lgani uchun undan voz kechganlarni esa kechirib bo‘lmaydi.“Yolg‘iz bolam bunaqa kasal bo‘ladi deb xayolimga kelmasdi. Bundan keyin farzandli bo‘lishimga qaynonam yo‘l qo‘ymadi, homilador vaqtimda agar yana tug‘sam turmushim buzilishini aytdi. Baribir uzoq yashamadik – ajrashdik. Bunga o‘g‘limning kasal ekanligi sabab bo‘ldi.Kimyoterapiyalar olish uchun otasining roziligi kerak bo‘lganda bazo‘r chaqirtirdik. Shundan keyin mana bir yildirki, otasi biror marta xabar olmadi”, - deya zor yig‘laydi Komronbekning onasi.Bolakayning jajji qo‘llarini duoga ochib, o‘ziga sog‘lik so‘rab qilgan iltijosi ijobat bo‘lishini qo‘shilib so‘radik.Komronbek Ulug‘bekovga oid ma’lumotlar:Uzcard: 8600 0610 3422 2108 onasi Vazira Keldiyeva nomidaHumo: 9860 0301 7866 1754 onasi Vazira Keldiyeva nomidaManzil: Andijon viloyati, Buloqboshi tumani, Kulla qishlog‘i, 64-uy.Ayni vaqtda Toshkentdagi Gematologiya shifoxonasida davolanishmoqda. “Darddan nolimayman, bolam yetim qolishidan qo‘rqaman”“2016 yildan beri kasalman. Turmushga chiqdim, qo‘limdan kelgancha kelinlik vazifasini ado etishga urindim. Ammo kasalligim bot-bot yuzimga solinardi. Davolanishimga ota-onam, hokimlik yordam berib kelishardi.Qaynonam uydan haydagach, ota-onamnikida yashayapman. Shifokorlar ilik ko‘chirish kerakligini aytishdi. 18 ming AQSh dollari kerak ekan, Lekin bunaqa mablag‘ yo‘q menda. Nogironlik uchun beriladigan nafaqa evaziga yashayman xolos. Menga berilgan darddan nolimayman, faqat shu bolam yetim bo‘lib, birovlarning qo‘lida qolishini xohlamayman”, - deya o‘ksinadi kasalligi sabab hayotining achchiq kunlarini boshdan kechirayotgan ayol.Habiba Ortiqboyevaga oid ma’lumotlar:Uzcard: 8600 0610 3619 1566 bemor Habiba Ortiqboyeva nomidaUzcard: 8600 0609 8466 4038 bemor Habiba Ortiqboyeva nomidaManzil: Toshkent viloyati, Bekobod tumani, G‘alaba qishlog‘i 3-uy.Inson taqdiriga bitilganidan qochib qutulib bo‘lmaydi. Bu bemorlarning xastalikdan forig‘ bo‘lib, sinovlardan yorug‘ yuz bilan o‘tishlarida ko‘makchi bo‘laylik.Gulmira Toshniyozova tayyorladi. Tasvirchi – Abdusalim Abduvohidov."
https://kun.uz/uz/news/2022/06/24/tonirovka-haydovchilar-nima-deydi,2022-12-01 20:33:21.348296,"Mamlakatda “tonirovka” bepul bo‘lishi kerakligi borasida yurtdoshlarimizning turli murojaat, chaqiriq va xeshteglariga tez-tez duch kelmoqdamiz.Kun.uz muxbiri shu mavzuda toshkentlik haydovchilarga mikrofon tutib, ularning fikri bilan qiziqdi."
https://kun.uz/uz/news/2022/06/24/qashqadaryoda-nomalum-kasallikdan-ikkinchi-bola-ham-vafot-etgani-aytilmoqda,2022-12-01 20:33:22.791262,"Qashqadaryo viloyati G‘uzor tumanida yana bir bola noma’lum kasallikdan vafot etdi. U 2022 yil 20 iyun kuni noma’lum kasallikdan vafot etgan 4 yoshli bolaning 6 yoshli amakivachchasidir. Qizaloq so‘nggi kunlarda og‘ir ahvolda shifoxonaning jonlantirish bo‘limiga yotqizilgandi.Kun.uz manbasiga ko‘ra, shifokorlar ahvoli og‘ir bo‘lgan bolani bir necha kun davomida tekshirib, u qanday dardga chalinganini aniqlay olmagan. Shuningdek, Samarqand shahridan yordamga chaqirilgan shifokorlar ham bolaga aniq tashxis qo‘ya olmagan.Oradan bir kun o‘tib, bola bilan bir hovlida yashagan uning amakivachchasi, 6 yoshli qizaloqning ham mazasi qochgan va u ham tuman tibbiyot birlashmasining jonlantirish bo‘limiga yotqizilgan.Qarindoshlarining xabar berishicha, 23 iyun kuni tunda 6 yoshli qizcha ham vafot etgan.G‘uzorda 4 yoshli bolaning noma’lum kasallikdan vafot etgani yuzasidan Sog‘liqni saqlash vazirligi matbuot xizmati munosabat bildirgan. Unga ko‘ra, vazirlik tomonidan malakali professor-shifokorlardan iborat maxsus tibbiy brigada tuzilib, zudlik bilan G‘uzor tumaniga yuborilgan.«Mazkur holatni o‘rganish va vaziyatga aniqlik kiritish maqsadida Sog‘liqni saqlash vazirligi tomonidan malakali professor-shifokorlardan iborat maxsus tibbiy brigada tuzilib, zudlik bilan G‘uzor tumaniga yuborildi. Sog‘liqni saqlash vazirligi bu holatni o‘z nazoratiga olgan. O‘rganish natijalari haqida batafsil ma’lumot beriladi», deyiladi SSV munosabatida.Qashqadaryoda 4 yoshli bola noma’lum kasallikdan vafot etdi"
https://kun.uz/uz/news/2022/06/23/qashqadaryoda-4-yoshli-bola-nomalum-kasallikdan-vafot-etdi,2022-12-01 20:33:24.272376,"Ijtimoiy tarmoqlarda 2022 yil 20 iyun kuni Qashqadaryo viloyati G‘uzor tumanida yashovchi 4 yoshli bola noma’lum kasallikdan vafot etgani aytilgan xabarlar tarqaldi.Unga ko‘ra, shifokorlar ahvoli og‘ir bo‘lgan bolani bir necha kun davomida tekshirib u qanday dardga chalinganini aniqlay olmagan. Shuningdek, Samarqand shahridan yordamga chaqirilgan shifokorlar ham bolaga aniq tashxis qo‘ya olmagan.Holat yuzasidan Sog‘liqni saqlash vazirligi munosabat bildirdi. Unga ko‘ra, vazirlik tomonidan malakali professor-shifokorlardan iborat maxsus tibbiy brigada tuzilib, zudlik bilan G‘uzor tumaniga yuborilgan.«Mazkur holatni o‘rganish va vaziyatga aniqlik kiritish maqsadida Sog‘liqni saqlash vazirligi tomonidan malakali professor-shifokorlardan iborat maxsus tibbiy brigada tuzilib, zudlik bilan G‘uzor tumaniga yuborildi. Sog‘liqni saqlash vazirligi bu holatni o‘z nazoratiga olgan. O‘rganish natijalari haqida batafsil ma’lumot beriladi», deyiladi SCV munosabatida."
https://kun.uz/uz/news/2022/06/23/jizzaxdagi-metan-zapravkada-jigulining-gaz-balloni-portlab-ketdi,2022-12-01 20:33:25.780717,"Jizzax viloyati Favqulodda vaziyatlar boshqarmasi axborot xizmatining xabar berishicha, bugun, 2022 yil 23 iyun kuni soat 15:00 larda Jizzax viloyati Sharof Rashidov tumani ""Sovungarlik"" MFY hududida joylashgan avtomobillarga siqilgan gaz to‘ldirish kompressor stansiyasida gaz balloni portlash hodisasi sodir bo‘lgan.«VAZ-2106 Jiguli» mashinasiga yonilg‘i to‘ldirish jarayonida unga o‘rnatilgan gaz balloni portlab ketgan.Hodisa oqibatida hech kim jabrlanmagan, halok bo‘lmagan. Boshqa transport vositalariga zarar yetmagan. Portlash tufayli yong‘in kelib chiqmagan, hodisa joyiga yong‘in-qutqaruv bo‘linmalari chiqarilmagan.Dastlabki surishtiruv natijalariga ko‘ra, «VAZ-2106 Jiguli» transport vositasidagi nosozlik baxtsiz hodisaga sabab bo‘lgan.Qayd etilishicha, hozirda hodisa yuzasidan surishtiruv ishlari olib borilmoqda.Avvalroq, Toshkent shahridagi avtoturargohda turgan Isuzu yuk mashinasining gaz balloni portlab ketgan va oqibatda bir nechta yuk mashinalari shikastlangandi."
https://kun.uz/uz/news/2022/06/23/uzauto-byd-bilan-hamkorlikda-ozbekiston-istemolchilarining-ehtiyojlarini-organishni-boshladi,2022-12-01 20:33:27.288976,"UzAuto bozoriga avtomobillarning olib kirilishida dastlab iste’molchilarning fikrini o‘rganish an’anaga aylandi. Bu o‘z navbatida kompaniyaning barcha mahsulotlarini mahalliy sharoit va afzalliklarga moslashtiradi.Iste’molchilar ehtiyojlarini aniqlash maqsadida, BYD avtomobil modellarining plaginli gibrid elektromobillari (PHEV) prototiplar sifatida taqdim etildi.""Car Clinic"" ishtirokchilari taqdim etilgan modellarning texnik xususiyatlari orasida BYD tomonidan ishlab chiqarilgan portlash va yong‘inga chidamli Blade Battery akkumulyatorlarning mavjudligini qayd etishdi.Bu akkumulyator to‘liq zaryad va to‘liq yoqilg‘i bakida 100 km uchun atigi 3,8-4,5 l yoqilg‘i sarfi bilan 1 200 kmgacha masofani bosib o‘tishga imkon beradi. Tezlashuv vaqti 100 km/sga 7,3-7,9 soniyani tashkil etadi.Ta’kidlash joizki, Xitoyda avtomobilning birinchi egalari uchun uning asosiy qismlari (akkumulyator, dvigatel va elektron boshqaruv tizimi)ga umrbod kafolat beriladi. Avtomobil kafolati 6 yil yoki 150 000 km bo‘lib, bu esa avtomobilning yuqori ishonchliligidan dalolat beradi.Barcha uchun alohida ijobiy fakt bu turdagi avtomobillarni boshqarishning tejamkorligi bo‘ldi – taxminlarga ko‘ra, PHEV’ning yillik ekspluatatsiya xarajatlari boshqa avtomobillarga qaraganda 400 dollarga kam.Aqlli boshqaruv tizimi va 360° kameralarning mavjudligi avtomobilni telefon orqali boshqarish, shuningdek, uning joylashuvini, kameralardan olingan ma’lumotlarni, yoqilg‘i sarfini, isitish va sovitish tizimi va boshqa bir qator tizimlarni boshqarish imkonini beradi.Bularning barchasi, zamonaviy avtomobil dizayni bilan bir qatorda shuningdek, katta displey (uni tekislikda 90 gradusga kengaytirish imkoniyati bilan), adaptiv kruiz-kontrol, yo‘nalishni boshqarish, havoni tozalash tizimi, simsiz zaryadlash va boshqa ko‘plab funksional imkoniyatlarning mavjudligi, futuristik disklari bilan BYD avtomobillarini sotib olish uchun eng funksional va maqbullardan biriga aylantiradi.O‘zbekistonda yangi energiya manbalarida avtomobil ishlab chiqarilishini yo‘lga qo‘yish rejalashtirilganligi munosabati bilan, ushbu avtomobillar tadbir qatnashchilari tomonidan ko‘zdan kechirish bilan birga, “Test drive” ham o‘tkazildi, hamda sinovdan o‘tayotgan modellardan iste’molchilarning ko‘ngillari to‘lgani yoki kamchiliklari borasida: avtomobil dizayni, qulayligi va boshqa ko‘plab jihatlarini o‘rganishga qaratilgan maxsus so‘rovnoma o‘tkazildi.""Car Clinic"" usuli ""sifatli"" tadqiqotlarni, avtomobillarning statistik va dinamik testlarini, shuningdek, so‘rovnomalarni o‘z ichiga olgan.Tadqiqotning maqsadli auditoriyasi an’anaviy yoqilg‘ili avtomobil va elektromobil egalari bo‘lib, kelajakda optimal konfiguratsiyaning zarur imkoniyatlari va xususiyatlarini batafsil aniqlashga imkon beradi. Ishtirokchilardan olingan so‘rovnomalar natijasi O‘zbekistonda seriyali ishlab chiqarilishi kutilayotgan avtomobillarga o‘zgartirish va qo‘shimchalar kiritilishiga qaratiladi.Eslatib o‘tamiz, joriy yilning fevral oyida UzAuto va Xitoyning eng yirik elektromobil ishlab chiqaruvchi kompaniyasi BYD o‘rtasida o‘zaro hamkorlik qilishga kelishildi. Hamkorlik doirasida tomonlar yengil avtomobillar hamda avtobuslarni ishlab chiqarish bo‘yicha qo‘shma loyihani O‘zbekistonning yangi energiya manbayida (NEV - gibridlar, elektromobillar va elektroavtobuslar) amalga oshirish imkoniyatlarini o‘rganishni kelishib olishdi. Shuningdek, loyiha o‘z ichiga savdo va servis xizmat ko‘rsatish shu jumladan, elektromobillar akkumulyatorlari hamda elektrodvigatellarga texnik xizmat ko‘rsatish tarmoqlarini yaratishni o‘z ichiga oladi.Facebook | Instagram | Web | YouTube Reklama"
https://kun.uz/uz/news/2022/06/23/energosubsidiyani-kimga-berish-kerak-ssp-va-kunuzdan-multfilm,2022-12-01 20:33:28.748250,"Hozircha esa u quyidagi ko‘rinishda:Ishlatgan elektr energiyamiz uchun to‘laydigan pulimizning bir qismini o‘rnimizdan davlat to‘lab beradi. Bu aholiga yordam sifatida qilinadi – elektr energiyasi aholi uchun arzonlashadi. Buni “energetik subsidiya” deyishadi va bu uchun davlat budjetining sezilarli qismi sarflanadi.Hammasi yaxshiku-ya, biroq bu yordamdan hamma – kambag‘al-u boylar birdek foydalanadi. Vaholanki, energiyani odatda boylar ko‘proq ishlatishadi, kambag‘allar esa odatda energiyani iqtisod qilishadi. Natijada budjet pullari yordamga muhtoj bo‘lmaganlarga “yordam” sifatida ketib qoladi.Bu narsa davlat budjeti egniga og‘ir yuk bo‘lib tushadi va mamlakat rivojlanishiga to‘siq bo‘ladi. Natijada davlat keraklicha foydali ishlarni qilolmaydi – yuk bosib turaveradi chunki.Shu uchun ham ilg‘or davlatlarning barchasida boshqacha tizim yo‘lga qo‘yilgan. Bu tizimda faqat yordamga muhtojlarga energiya uchun to‘lov qilishda yordam beriladi, barchagamas. Natijada mamlakatning yuki yengillashadi, foydali ishlarni ko‘proq qiladi.Bu qanday amalga oshiriladi?Elektr energiyasini uni ishlab chiqargan korxonadan iste’molchiga yetkazish vazifasi xususiy korxonalarga topshiriladi. (Zero davlatga tegishli bo‘lgan korxonalar samarali ishlamaydi: uskunalarni iloji boricha yangilamaydi, samarali uslublarni qo‘llamaydi va hokazo).Bu uchun ochiq tanlov e’lon qilinadi va uni yutib chiqqan eng munosib firmalar bu vazifani o‘z egniga oladi. Ular o‘rtasida raqobat paydo bo‘ladi va bu, tabiiyki, narxni “ushlab turadi”. Davlat ijtimoiy himoyaga muhtoj toifalarga “vaucher” degan hujjat beradi, bu ularga ma’lum miqdordagi energiyani past narxda yetkazuvchidan sotib olish imkonini beradi.Bu islohot, hali aytganimizdek, butun jamiyat va davlat kuchini to‘g‘ri taqsimlash, mablag‘larni to‘g‘ri sarflash, vositalarni to‘g‘ri ishlatish imkonini beradi."
https://kun.uz/uz/news/2022/06/23/manzil-chol-ortasida-gaz-qaziyotgan-burgilovchilar,2022-12-01 20:33:30.149736,"Ba’zan 65°C issiq sharoitda ham ishlaydigan bu hamyurtlarimiz – “O‘zbekneftgaz”ning “O‘zneftgazburg‘ilash ishlari” korxonasi xodimlari.“Manzil” loyihasi salkam 2,5 ming metr chuqurlikdan gaz qazish ishlarini olib borayotgan ishchilar hayoti bilan tanishdi.Quduq joylashgan hudud Turkmaniston bilan chegara yaqinida, Amudaryo bo‘yida joylashgan. Atrof chegarachilar tomonidan nazorat qilinadi.Cho‘l o‘rtasidagi hayot, zaharli ilonlar va chayonlar, noqulay ob-havo sharoiti, og‘ir texnikalarda bajarilayotgan ishlar – bunday muhitda ishlash qanday bo‘lishini burg‘ilovchilarning o‘zlaridan tingladik."
https://kun.uz/uz/news/2022/06/23/golden-house-kompaniyasi-ozining-flagman-loyihasi-infinity-turar-joy-majmuasini-taqdim-etdi,2022-12-01 20:33:31.748378,"2022 yilning 21 iyun kuni Golden House kompaniyasi o‘zining flagman loyihasi – Infinity turar joy majmuasini taqdim etdi. Tadbir yangi savdo ofisida bo‘lib o‘tdi, unda taniqli tadbirkorlar, jamoat arboblari, jurnalistlar va blogerlar ishtirok etishdi.Tadbir tashkilotchilari Infinity brendi ideologiyasini sotuv ofisining ichida turli zonalarni tashkil etish va ularning har birida mini-spektakllar namoyish etish orqali ko‘rsatdi.Tadbirda akrobatlar, virtuoz skripkachilar, olovli shou va raqslar namoyish etildi. Golden House'ni tabriklash uchun Moskvadan uchib kelgan AʼStudio guruhining chiqishi kechaning kulminatsion nuqtasi bo‘ldi.Dastur doirasida kompaniya direktori Gorodetskiy Avraam Petrovich va tijoriy rahbar Boldin Aleksey Viktorovich yig‘ilganlar bilan suhbatda bo‘lishdi. Brendning mohiyatini ko‘rsatib beradigan va loyihani funksional to‘ldiradigan taqdimot va videolavhalar taqdim etildi.Infinity loyihasi mixed use formatida amalga oshirilmoqda va majmuadagi beshta yashash uylari, sakkizta siti-vill, savdo markazi, «A» toifasidagi ikkita biznes-markazdan iborat. Loyihaning o‘zgachaligi uning ajoyib joylashuvi, Britaniyaning taniqli Chapman Taylor me’morlari muallifligidagi zamonaviy arxitektura yechimlari, Face ID va avtomobil raqamini avtomatik tarzda taniy olish imkoniyatiga ega «aqlli uy» innovatsion texnologik yechimi hamda videokamerani planshet yoki smartfonga individual sozlash imkoniyatiga ega videodomofon bilan izohlanadi.Turar joy majmuasidagi apartamentlar 40 kvadrat metrdan 130 kvadrat metrgacha bo‘lgan katta diapazonda bo‘lib, shuningdek, bu yerda individual basseyn va ochiq terrasali eksklyuziv pentxauslar mavjud, birinchi qavatlar esa savdo do‘konlari uchun mo‘ljallangan.Majmua ichida tennis zonalari, suv obektlari, sayr qilish yo‘lakchalari va o‘yin maydonchalariga ega mashinasiz landshaft hovli bo‘ladi. Majmua rezidentlarining avtomobillari ikki darajali yerosti avtoturargohiga joylashtiriladi.Landshaft hovli konsepsiyasi taniqli Gillespies byurosi tomonidan yaratilgan. Majmua atrofida, piyoda borish mumkin bo‘lgan masofada poytaxtning bir nechta zamonaviy bog‘lari - Ekologik bog‘, Markaziy bog‘, Ashxobod ko‘ngilochar bog‘i, Amir Temur maydoni joylashgan.Loyihaning puxta o‘ylangan konsepsiyasi rezidentlarga majmuaning o‘zida barcha xizmatlarni olgan holda dam olish, sport, ish, shoping hamda vaqtni tejash va hayotdan zavqlanish imkonini beradi:Golden House kompaniyasi 11 yildan ortiq vaqtdan beri O‘zbekistonda developerlik biznesini rivojlantirmoqda va 30 foizdan ortiq bozor ulushiga ega yetakchi hisoblanadi.Bugungi kunga kelib 30 dan ortiq yirik yashash va tijoriy ko‘chmas mulk loyihalari amalga oshirilgan va hozirda 25 ta loyiha realizatsiya jarayonida. Golden House kompaniyasi tomonidan barpo etilgan xonadonlarda 30 000 dan ortiq odamlar yashaydi.Qo‘ng‘iroq qiling: +998781501111Yozing: sales@gh.uzYangiliklarimizdan xabardor bo‘ling: Telegram |  Facebook |   Instagram Reklama xuquqi asosida "
https://kun.uz/uz/news/2022/06/23/mobiuz-korporativ-tarif-rejalaridagi-internet-hajmini-oshirdi,2022-12-01 20:33:33.246285,"Mobil aloqa biznes uchun katta rol o‘ynaydi. U xodimlar, mijozlar, hamkorlar, bo‘lajak xaridorlar bilan o‘zaro bog‘liqlikni ta’minlaydi. Korporativ aloqa uchun to‘lov amalga oshirar ekan, har qanday rahbar xodimlari raqamlarining muntazam ishlab turishini ta’minlaydi. Ishchilar esa mobil aloqa uchun xarajatlar haqida unutishlari mumkin bo‘ladi, ya’ni ular o‘ziga xos ravishda rag‘batlantiriladi.Mobiuz mobil operatori yakka tartibdagi tadbirkorlar, kichik, o‘rta va yirik biznes vakillari uchun “Corporate” tariflarini taqdim etadi. Ular abonent to‘lovi oyiga 30 000 so‘mdan 200 000 so‘mgacha bo‘lgan ko‘plab qo‘shimcha xizmatlarni o‘z ichiga olgan tarif rejalaridir.Ayniqsa, yaqinda internet-trafik hajmi sezilarli darajada oshgan Corporate 80, 100, 130 va 200 tariflari alohida e’tiborga loyiqdir. Ularga ulanayotgan mijozlar (tanlangan tarifga qarab) “Steel”, “Steel Light”, “Bronze”, “Silver Light”, “Silver” kabi alohida toifadagi raqamlarga 100% chegirmalarni olishi mumkin.“Corporate 80” – 40 000 MB, O‘zbekiston bo‘yicha qo‘ng‘iroqlar uchun 5 000 daqiqa, tarmoq ichida bepul muloqot va 3 500 ta SMS-xabarni o‘z ichiga olgan. Abonent to‘lovi oyiga 80 ming so‘m.“Corporate 100” – 80 000 MB, O‘zbekiston bo‘yicha cheksiz qo‘ng‘iroqlar, 5 000 ta SMS-xabarni jamlagan. Abonent to‘lovi 100 ming so‘m.“Corporate 130” esa 100 000 MB, cheksiz muloqot, 10 000 ta SMS-xabardan foydalanish imkonini beradi. Oylik abonent to‘lovi 130 ming so‘m.“Corporate 200” oyiga 200 000 so‘mga naq 160 000 MB, cheksiz qo‘ng‘iroqlar, 10 000 ta SMS-xabarlarni taqdim etadi.Biznes hamjamiyati vakillari Mobiuz korporativ tarif rejalarida qulay, foydali, dolzarb xizmatlardan foydalanishlari mumkin.""Cheksiz"" xizmati bilan (tarif rejasiga kiritilgan daqiqalar yoki megabaytlar tugaganidan keyin) qo‘ng‘iroqlar va internet oddiy foydalanishga nisbatan bir necha barobar arzonlashadi.""Qulay almashuv"" xizmati daqiqalarni megabaytlarga va aksincha almashtirish imkonini beradi.""Inspektor"" xizmati tarif rejasi bo‘yicha internet yakunlangandan keyin ortiqcha MB sarflanishini cheklaydi, ""Inspektor. Ovoz” esa xuddi shu tariqa ortiqcha daqiqalar sarflanmasligini nazorat qiladi.Mobiuz korporativ mijozlarga boshqa bir qator qulaylik va imtiyozlarni taklif qilishga tayyor. Qo‘shimcha ma’lumot uchun 0990 (faqat korporativ mijozlar uchun), 97 1300909 raqamlariga qo‘ng‘iroq qilishingiz, shuningdek, Mobiuz'ning barcha hududlardagi ofislariga murojaat qilishingiz mumkin.Veb-sayt: https://corp.mobi.uz.Reklama huquqi asosida"
https://kun.uz/uz/news/2022/06/23/ozbekistonliklar-nega-qozoq-unini-maqul-kormoqda,2022-12-01 20:33:34.627536,"Iyun – O‘zbekistonda g‘alla o‘rib olinadigan payt. Don masalasiga mas’ullar bu yil O‘zbekistonda har yilgidanda ko‘proq g‘alla hosili kutilayotganini aytishadi.  Ammo bugun qaysi bir xonadonga yoki novvoyxonaga bormang, u yerda pishirilayotgan nonlarning asosiy qismi qozoq unidan yoki hech bo‘lmaganda, qozoq uniga o‘zbek unini qo‘shish orqali tayyorlanayotganiga guvoh bo‘lasiz.Savol tug‘iladi: nima uchun o‘zbekistonliklar non va boshqa turli pishiriqlar uchun uchun qozoq unini afzal ko‘rishadi? Qozoq uni sifat borasida o‘zbek unidan nimasi bilan ustunroq?Kun.uz muxbiri shu va boshqa savollar bilan Qishloq xo‘jaligi vazirligi boshqarma boshlig‘i o‘rinbosari Abdulla Mansurovga yuzlandi.— Abdulla aka, siz ishlaydigan boshqarma vazirlikda qanday vazifani bajaradi? — Boshqarmamiz nomi – G‘allachilik va dukkakli don ekinlari boshqarmasi. Bu boshqarma boshoqli va dukkakli donli ekinlarini respublika bo‘yicha jamlashtirish, navlarni tanlash, joylashtirish bo‘yicha ishlarni olib boradi. Bu ekinlarning vegetatsiya, o‘suv davrida monitoringini olib boramiz. Ya’ni sug‘orish, o‘g‘itlash…— Nega o‘zbek uni sifat borasida qozoq unidan ortda qolmoqda?— Xalqaro standartlar bo‘yicha bug‘doy doni 5 ta sinfga bo‘linadi. Birinchidan – uchinchi sinfgacha bo‘lgan donlar oziq-ovqat, non yoki konditer mahsulotlarini pishirish uchun mo‘ljallangan. To‘rtinchi va beshinchi sinf donlari esa ko‘proq chorvaga ozuqa sifatida berish uchun yetishtiriladi. Demak, dunyodagi asosiy maydonlarda birinchi va ikkinchi sinf bug‘doylari yetishtirilmaydi, ularni o‘stirish uchun o‘ziga yarasha sharoit kerak, o‘ziga yarasha tuproq, iqlim sharoiti talab etiladi. Shuning uchun dunyoda asosan uchinchi sinf bug‘doylari yetishtiriladi va yeyiladi.Nafaqat O‘zbekiston va Qozog‘istonda, balki Yevropa va Amerika davlatlarida ham uchinchi sinf bug‘doyidan non qilib yeyiladi. Uchinchi, to‘rtinchi yoki birinchi sinf bug‘doylarining farqi, o‘sha siz aytgandek, kleykovinada farq qiladi.Bu miqdorning foizlarda o‘lchanadigan ko‘rsatkichlari bor. Masalan, 23 foizdan 27 foizgacha bo‘lgan kleykovina uchinchi sinf bug‘doyiga to‘g‘ri keladi. Qozog‘istonda ham uchinchi sinf bug‘doylarining kleykovinasi 27 foiz bo‘lsa, bizning o‘zbek bug‘doyining yopishqoqligi 27 foizni beradi.Kleykovina sifatida biroz farq bo‘ladi. Indikator deformatsiya kleykovina deydi, ya’ni xamir qilgandan keyin kleykovinaning qaytarish ko‘rsatkichi. Qozog‘istonnikida bu yuqoriroq bo‘ladi, biznikida esa sal kamroq. Shuning uchun ularning xamirida shishish biroz farqli bo‘ladi.Bu ko‘rsatkichlar nima sabab yuqori? Qozog‘istonda g‘alla ko‘proq lalmi yerlarda yetishtiriladi. Ha, sug‘oriladigan yerlarda dunyo bo‘yicha ko‘p yillik tajribalar ham bor, ko‘p yillik natijalarda ham sug‘oriladigan yerlarda yetishtiriladigan bug‘doy lalmi yerlarda yetishtirilganiga nisbatan sifati bir muncha pastroq bo‘ladi. Bu – dunyo amaliyotidagi narsa.O‘zbekiston sharoitida 3 ta ilmiy-tadqiqot instituti bor, bular 1997 yilda ochilgan va hozirgacha ishlab kelayotgan Andijondagi Don va dukkakli ekinlar ilmiy-tadqiqot instituti, Qashqadaryoda Janubiy dehqonchilik ilmiy-tadqiqot instituti va Jizzaxda Lalmikor dehqonchilik ilmiy-tadqiqot instituti. Bu uchala institutlar ham bug‘doyning sifati, ertapisharligi va respublika bo‘yicha turli hududlarga mos keladigan navlarini yaratish bilan shug‘ullanadi.Bugungi kunda shu 3 ta institutning sohada ko‘plab yutuqlari bor. Ular hozirgacha davlatga 50dan ortiq yangi navlarni topshirishdi. Intervyuni to‘liq holda yuqoridagi video orqali tomosha qilishingiz mumkin. Ilyos Safarov suhbatlashdi.
Tasvirchi va montaj ustasi – Abdusalim Abduvohidov."
https://kun.uz/uz/news/2022/06/23/afgoniston-taassurotlari-pokistondan-yuk-olib-kelgan-haydovchilar-bilan-suhbat,2022-12-01 20:33:36.067820,"Ular “Toshkent – Termiz – Mozori-Sharif – Kobul – Peshovar – Karachi” yo‘nalishi bo‘ylab bosib o‘tilgan yo‘ldagi hadik, charchoqlar va qiziqarli voqealar haqida so‘zlab berishdi.Suhbatdoshlarimiz Dilmurod Normatov va Oybek Begmatov – uzoq yillik tajribaga ega, yuk mashinasi rulida minglab kilometr masofalarni bosib o‘tgan xalqaro haydovchilardir. Ular ilk safarlarida Pokistondan go‘sht olib kelishdi.“Teskari dunyoga tushib qolgandek bo‘ldik”Dilmurod Normatov:— 1992 yildan beri yuk tashish sohasidaman. Pokistonga borib, yukni olib kelish taklifi logistik kompaniyamizning rahbaridan chiqdi. Rahbarimiz ham kapitan Kusto bor-ku, o‘shanga o‘xshagan odam, sayohatni juda yaxshi ko‘radi. “Ketdik, o‘sha yerlar (Afg‘oniston, Pokiston)ni bir ko‘rib kelaylik”, dedi.Yo‘lni bilmaganingizdan keyin, qisqa bo‘lsa ham uzoq bo‘lib tuyulaveradi-da. Yurmaganmiz, birinchi marotaba. Afg‘onistonda rivojlanish oqsagan-da endi, urush ko‘p bo‘lgan u yerlarda, shuning uchun u yerdagi xalqni tushunsa bo‘ladi, hamma ko‘p narsalardan qo‘rqadi. Talafot bo‘lgan ko‘p joylari bor, biz shu yoshga kirib, bu narsalarni kinolarda ko‘rganmiz-da. Lekin tirik ko‘rmaganmiz. Haqiqiysini ko‘rsangiz, boshqacha bo‘ladi.Chegaradan o‘tganda bizga g‘alati ko‘rindi. Umuman, bizning davlatda, boshqa tomonlarda harbiy kiyimni kiygan yoki formasi bor odamlar qurol ko‘tarib yursa, biz bilamiz, bu – chegarachi, harbiy odam. Qurol uniki. Endi u yerga o‘tganidan keyin, hamma o‘zining kiyimida, xuddi men kiyib yurgan oddiy kiyimda ko‘chada avtomat bilan yuribman, hammaga g‘alati ko‘rinadi, bu jinni yoki terrorist deyishadi. Lekin o‘rganib ketdik bunga ham.Men o‘zimning fikrim, teskari dunyoga tushib qoldik-da biz.“GAI” yo‘q, qonun-qoida yo‘q”Oybek Begmatov:— Belarusda yuk ortib turgan vaqtim, logist qizimiz qo‘ng‘iroq qilib: “Pokistondan Afg‘oniston orqali go‘sht tashimoqchimiz, shu Afg‘onistonga borasanmi?” deb so‘radi. Men aytdim: “U yerga odam borganmikan, o‘tganmikan? Agar o‘tmagan bo‘lsa, men bormayman”, dedim. Bormayman deganlarning birinchisi menman. Biz 4-5 nafar haydovchimiz, sherigim ham bormayman dedi boshida.Belarusdan qaytganimizdan keyin u yerga qatnovlarimiz to‘xtadi. Ishlamay o‘tirgan bilan hech qanday ish bitmaydi. Ishlash kerak. Xo‘jayinimiz bundan keyin yana shu taklifni aytgan edi, “o‘zingiz birga borsangiz, boraman”, deb aytdim.Xo‘jayin birga boradigan bo‘lganidan keyin, o‘zi ham ko‘rdi borganida, qiyinchilik baribir bo‘ladi. Rossiyaga borganda ham bo‘ladi, Belarusga borganda ham. Umuman, haydovchilikning ham o‘ziga yarasha mashaqqati bor, har bir ishda bo‘lgani kabi.Afg‘onistonda xizmat qilib kelgan odamlardan so‘rasangiz ham, ular Afg‘oniston qanday ekanini aytishmaydi. O‘z ko‘zingiz bilan ko‘rmaguningizcha, bilib ololmaysiz. Sharoiti og‘ir. Toliblar ekan, “to‘xta” deganida to‘xtamasangiz, bo‘lmaydi. Bu – tez aynidigan yuk, unday narsani tushunmaydi.Qonun-qoida yo‘q Afg‘onistonda, umuman yo‘q. “GAI” yo‘q, “GAI” bo‘lmaganidan keyin qanday bo‘lsin qonun-qoida. Qiyin…“O‘zbekistonning bir hovuch tuprog‘ini bermayman...”Dilmurod Normatov:— Afg‘onistonning O‘zbekistonga yaqin joylari nisbatan yaxshi. Uzoqlashganingiz sari o‘zgarib ketaveradi. Ko‘chalariga axlat tashlagan va hokazo. O‘zbekistonning bir hovuch tuprog‘ini bermayman lekin, “berib tur” desa ham bermayman... Ochiqdan ochiq “s’yomka” qilish mumkin emas, bir odamni rasmga olish mumkin emas. Ular qattiq qarashadi bu narsalarga. Pokistonda esa bemalol. Telefonni sal burchakka qo‘yib, o‘zimiz uchun esdalikka olamiz baribir. Iloji yo‘q: tanishlarimiz so‘raydi: “Bording, ko‘rsat bizga ham. YouTube'dagilar to‘g‘rimi?” Deyarli bir xil to‘g‘ri.Keyin bir narsasi yoqdi, Afg‘oniston dovoniga chiqqanda, katta yuk mashinalari kolonna bo‘lib ketamiz-da. Orada haligi bir betayinlar chiqib qoladi, o‘tmoqchi bo‘lgan. Toliblar shularni to‘xtatib, urib jazolar ekan. Shu yeriga men besh ketdim. Boshqa bu ishni qilmaydi u. Biz ham ko‘rdik, biz ham qilmaymiz.Mozori-Sharifdan Kobulning yo‘liga ketishda oziq-ovqat juda ham ko‘p o‘tar ekan-da. Oziq-ovqat, ko‘mir, qurilish materiallari. U tarafga ikki kunda ochiq bo‘lishi uchun ruxsat berilar ekan, qaytishga esa bir kunga ruxsat. Shu turib qoldik, 2 kun tog‘da kutdik. Yeb-ichishimiz, oziq-ovqatimiz bor edi, shuni pishirib yeb o‘tirdik.Tunda mashinada uxlaymiz, baribir ko‘p uxlamaymiz, kun botishi bilan tong sahardan yana yuramiz. Chunki biz buyoqdan chiqishimizda Afg‘oniston elchixonasi ogohlantirdi: “Kechasi yurmanglar, ishonib bo‘lmaydi” deydi. Hali ham jinnilari bor deyishadi.Lekin o‘zbeklariga nisbatan hurmati yaxshi. O‘zim shu narsani bildim. O‘zbekistondanmiz desak, o‘tkazib yuborishadi. Pokistonda ham xuddi shunday, Afg‘onistondan Pokistonga o‘tganimizda pokistonlik chegarachilar o‘zbekligimizni bilib kulib kutib oldi.Haydovchilarning to‘liq hikoyasi bilan videoda tanishing.Dilshoda Shomirzayeva suhbatlashdi.Tasvirchi – Abdusalim Abduvohidov."
https://kun.uz/uz/news/2022/06/22/haftasiga-5-gramm-mikroplastik-yeyapmiz-uning-salomatlikka-tasiri-zararini-kamaytirish-boyicha-tavsiyalar,2022-12-01 20:33:37.719921,"So‘nggi 70 yil ichida insoniyat 8,3 milliard tonna plastmassa ishlab chiqardi. Ularning aksariyati chiqindixonalar va atrof-muhitga tashlab yuborilgan. Oqibatda suv havzalari va tuproq ifloslanmoqda. Shuningdek, plastik zarralari odam vujudiga ham kirib kelgan. Olimlar hisob-kitobiga ko‘ra, insonlar haftasiga o‘rtacha 5 gramm mikroplastik iste’mol qilyapti, bu bank kartasining og‘irligi bilan teng. Maqolamizda mikroplastik zarralari, ularning manbalari, salomatlikka ta’siri, zararini kamaytirish bo‘yicha tavsiyalar haqida ma’lumot beramiz. Vena tibbiyot universiteti olimlari tadqiqoti natijalariga ko‘ra, bir kishi haftasiga o‘rtacha 5 grammgacha mikro va nanoplastik iste’mol qiladi. Bu esa bank plastik kartasining vazni bilan teng. Bunday taqqoslashdan so‘ng, haftasiga 5 gramm plastik arzimas narsaga o‘xshamaydi. Agar yil miqyosida oladigan bo‘lsak, taxminan 250 gramm plastik chiqadi. Bu 230 ta kokteyl naychasi yoki 8 ta yarim litrli plastik idishning og‘irligi bilan teng. Mikroplastik tanamizga qanday tushadi, nima uchun u odam va tabiat uchun zararli? Hayotimiz tabiatdagi moddalarning uzluksiz aylanishidan iborat. Biz uyg‘onamiz, vannaga kirib, tishlarimizni pasta bilan tozalaymiz. Tanamizni sovun yoki gel, sochimizni shampun bilan yuvamiz. Ko‘ylagimizni kir yuvish mashinasida yuvamiz va quritamiz. Bu jarayonlardan so‘ng, tarkibida maishiy kimyo qoldiqlari bo‘lgan suv kanalizatsiyaga oqib ketadi. U yerdan esa daryo va kanallarga tushadi. Ularning tarkibidagi kimyoviy moddalar – xlor, turli zaharli ximikatlar, kanserogen moddalar atrof-muhitga tarqaladi. Ehtimol, ularni yo‘lda tozalash inshootlari kutayotgan bo‘lishi mumkin, lekin afsuski, har doim ham emas. Agar bor bo‘lgan taqdirda ham ular barcha mayda zarralarni, ayniqsa mikroplastikni filtrlay olmaydi. Shunday qilib, tish pastasi, shampun va kir yuvish vositalarining juda kichik zarralari suvga yoki tuproqqa tushadi. Ular baliq yoki hayvonlar tomonidan iste’mol qilinadi. Biz esa ularni yeymiz. Jamoat transporti bekatida turib, avtobusni kutayotganimizda chiqindi gazlarini hidlaymiz, havodagi mayda qattiq zarralarni, shu jumladan yeyilib ketayotgan shina qoldiqlarini yutamiz. Hatto shaxsiy mashina ham vaziyatni o‘zgartirmaydi – ventilyatsiya yoki konditsioner orqali tashqaridagi havo oqimi salonga kiradi. Kechqurun esa uyga qaytamiz va yana xuddi shunday vaziyatga tushamiz. Holat kundan kunga, yildan yilga takrorlanaveradi. Keyin biz hafta ichida 5 gramm plastikni qanday iste’mol qilganimizga hayron bo‘lamiz. Mikroplastik - bu maxsus turdagi plastik emas, balki o‘lchami 5 millimetrdan kam bo‘lgan har qanday turdagi plastik bo‘laklari. Mikroplastik undan ham mayda zarrachalarga, nanoplastikka parchalanadi. 1950-yillardan beri odamlar 8,3 milliard tonna plastmassa ishlab chiqargan, ularning 79 foizi chiqindixonalar va atrof-muhitga tashlab yuborilgan. Chiqindi plastik mikro va nanozarrachalarga parchalanib, suv havzalari va tuproqni ifloslantirmoqda. O‘lchami 0,001 dan 5 millimetrgacha bo‘lgan mikroplastik va 0,001 millimetrdan kichikroq nanoplastik dengiz mahsulotlari yoki meva-sabzavotlar orqali tanamizga kirmoqda. Shuningdek, hayotimizning ajralmas qismiga aylanib ulgurgan plastik idishlardan foydalanganimizda ham ular vujudimizga kiradi: kuniga 1,5-2 litr suv ichadigan odamlar yiliga 90 mingta plastik zarrachalarni oladi. Mikroplastik yer yuzining hamma joyida bor: Everest cho‘qqisida, Arktikada, Mariana botig‘i tubida, dengiz tuzida, chuchuk suvda, baliqlar va hayvonlarda va albatta inson vujudida. Italiyalik olimlar 2020 yilning may oyida bir qancha sog‘lom ayollarning plasentasida (yo‘ldoshida) mikroplastik zarralarini topishgan. Plasenta faqat homiladorlik paytida paydo bo‘ladigan a’zo. U ona va chaqaloq o‘rtasida moddalar almashinuvini ta’minlaydi. Aynan plasenta homilaga yetib boradigan moddalarni filtrlaydi. Bundan tashqari, Robert Kox instituti va Germaniya atrof-muhit vazirligi tadqiqotchilari uch yil davomida 3 yoshdan 17 yoshgacha bo‘lgan 2,5 ming nafar bolaning siydik va qon namunalarini o‘rganishgan. Tadqiqotchilar namunalarning 97 foizida 15 turdagi plastikdan 11 tasi izlarini topishgan. Nima uchun mikroplastik hamma joyda uchraydi? Bu savolga javob berish uchun keling, mayda munchoqlarni tasavvur qilaylik. Bunday rangli, plastik munchoqlardan qizchalar bilaguzuk to‘qishadi. Agar bir hovuch munchoqni uyingizga sochib yuborsangiz, ularning barchasini yig‘ib chiqishning deyarli iloji bo‘lmaydi. Munchoq donachalari shkaf ortiga, divan tagiga va boshqa joylarga sochilib ketadi. Ularni yig‘ish uchun ko‘p vaqt va kuch sarflaysiz. Shunda ham barchasini topa olmaysiz. Mikroplastik ham shunga o‘xshash, uni suvdan, tuproqdan va havodan ajratib olib bo‘lmaydi. Juda mayda zarralarini filtrlab bo‘lmaydi. Yengil sanoatda ishlab chiqiladigan sintetik tolali materiallar ham mikroplastik manbalaridan biri hisoblanadi. Poliyester, neylon yoki poliuretan sintetik polimerlardir. Biz bunday kiyimlarni kiyganimizda yoki yuvganimizda, ulardan mayda tolalar – mikroplastik ajralib chiqadi. Ular yerga yoki oqova suvlar bilan okeanga tushadi. Kir yuvish kukuni, turli gellar, tish pastasi, shampun va boshqa ko‘plab vositalar tarkibiga mikroplastik qo‘shiladi. U stabilizator va yopishqoqlik regulyatori vazifasini bajaradi. Shu asnoda, insoniyat ekologiya va iste’mol madaniyatiga bo‘lgan munosabatini qayta ko‘rib chiqmaguncha, mikroplastikni deyarli qoshiqlab iste’mol qilaveramiz. U suvimiz, ovqatimiz va havoga allaqachon kirib bo‘lgan va bundan keyin ham to‘planib boraveradi. Mikroplastik nima uchun zararli? Biz bir yilda 8 ta yarim litrli plastik idishni iste’mol qilyapmiz, ammo uning yemirilish davri taxminan 450 yilga teng. Bundan tashqari, plastik diyetaning boshqa juda ko‘p yoqimsiz oqibatlari ham bor. Vena tibbiyot universiteti tadqiqot guruhi oshqozon-ichak yo‘li orqali o‘tadigan mikroplastik zarralar ichak mikrobiomi tarkibida o‘zgarishlarga olib kelishini aniqlashgan. Bu esa o‘z navbatida metabolik kasalliklar va ular bilan bog‘liq semirish, diabet va surunkali jigar kasalliklarini yuzaga keltirishi mumkin. Bundan tashqari, mikroplastik zarralar qalqonsimon bezning ishlashiga xalaqit berishi, estrogen geni ishiga taqlid qilishi va testosteron ta’sirini bostirishi mumkin. Estrogen geni va testosteron insonning eng muhim gormonlaridan biridir. Ular nafaqat reproduktiv tizimga, balki butun vujudga ta’sir qiladi. Yurak, qon tomirlari, vazn, mushaklar va markaziy asab tizimi, suyaklar, teri, immunitet, xotira va hatto psixikaga. Shuningdek, mikroplastiklar kognitiv funksiyalarga ham nojo‘ya ta’sir ko‘rsatadi. Misol uchun, agar odam erta yoshda «Bisfenol A» kimyoviy moddasi ta’siriga duchor bo‘lsa, miya rivojlanishining buzilishi, nafas qisilishi va astma bilan xastalanish xavfi ortadi. Hozirgi vaqtda ko‘plab kompaniyalar tarkibida «Bisfenol A» bo‘lmagan plastikni ishlab chiqarmoqda. Biroq olimlar uning o‘rnini egallagan boshqa kimyoviy moddalar ham xavfsiz ekaniga shubha bildirmoqda. Mikroplastik nafaqat inson vujudiga, balki hayvonlarga ham, tuproqqa ham ta’sir qiladi. Muammoni to‘liq tasvirlash uchun maqolamiz hajmi kichiklik qiladi. Mikroplastikdan qutulish mumkinmi? Mikroplastikning zarari va uning hamma joyda tarqalgani haqidagi ushbu maqola odamlarni qo‘rqitish maqsadida emas, balki muammo ko‘lamiga e’tibor qaratish maqsadida yozilmoqda. Mikroplastikdan qutulishga urinish 100 foiz muvaffaqiyatsizlikka uchraydi. U allaqachon butun sayyoraga tarqalib bo‘lgan. Ammo uning zararli ta’sirlarini kamaytirishning iloji bor. Masalan, oziq-ovqat mahsulotlarini shisha yoki metall idishlarda saqlang, plastik idishlarda ovqatni qayta isitmang. Sintetik kiyimlarni kiyishdan saqlaning, ularning o‘rniga, tabiiy matolardan va ipak, paxta yoki jun narsalarni tanlang. Agar sintetik kiyimlardan butunlay qutulishning iloji bo‘lmasa, ularni past haroratda yuving va kir yuvish mashinasida minimal tezlikda quriting. Chiqindilarni saralang. Agar plastik chiqindilar qayta ishlovga berilsa, ular ekotizimda mikroplastik manbaiga aylanmaydi. Kosmetika va uyda ishlatiladigan kimyoviy moddalarning tarkibini o‘qing. Agar siz «poli» yoki «akril» bilan boshlangan komponentni ko‘rsangiz, bu plastik kukun bo‘lishi mumkin. Bir marta foydalaniladigan plastik paketlardan iloji boricha voz keching. Bu harakatlarning barchasi juda oddiy va katta kuch talab etmaydi. Eng muhimi, har birimiz atrofimizdagi plastik miqdorini kamaytirishimiz lozim. Buning uchun biz nimani iste’mol qilayotganimizga, uy-ro‘zg‘orda qanday buyumlarni ishlatayotganimizga, kundalik hayotda qanday buyumlardan foydalanayotganimizga e’tibor qaratishimiz lozim. Dunyo bir kechada o‘zgarmaydi. Ammo jamoatchilikning muammoga e’tibori va umumiy sa’y-harakatlari muammoni bartaraf qilishga ko‘mak berishi mumkin. Nurmuhammad Said tayyorladi"
https://kun.uz/uz/news/2022/06/22/xususiy-mulk-daxlsizligi-konstitutsiya-darajasida-mustahkamlab-qoyilmoqda-ekspert,2022-12-01 20:33:39.190244,"– Eldor aka, aslida ushbu takliflar shu paytgacha qonunlar va qonunosti hujjatlari bilan mustahkamlab qo‘yilgan. Ularning mamlakat bosh qonunida aks etishiga qanchalik zarurat bor?– Avvalo, konstitutsiyaviy islohotlarning boshlang‘ich nuqtasi, maqsadini aniqlab olish kerak. Bu borada xorijiy tajribaga qaraydigan bo‘lsak, davlat rahbari tomonidan belgilangan yo‘nalishlar asosiy o‘rinda turadi. Masalan, Fransiyada 1958 yildan, ya’ni 5-respublika davridan buyon mamlakat konstitutsiyasiga 24 marta o‘zgartirish va tuzatishlar kiritilgan. Bu o‘zgartirishlar 24 ta konstitutsiyaviy qonunda aks ettirilgan. Bu jarayon bevosita Fransiya prezidentining tashabbusi bilan amalga oshirilgan.Mazkur misol bilan shuni aytmoqchimanki, Fransiyada konstitutsiyaviy islohotlar davlat rahbarining tashabbusi bilan amalga oshirilishi odat tusiga kirgan. Shu nuqtayi nazardan ham O‘zbekistondagi konstitutsiyaviy islohotlarga start berishda prezidentimiz tomonidan 9 ta yo‘nalishdagi islohotlar belgilab berildi. Shularning bittasi iqtisodiy islohotlar jarayonida inson manfaatlarini ta’minlashga yo‘naltirilgan.Umuman olganda, davlat rahbari tomonidan ilgari surilgan barcha yo‘nalishdagi takliflarning tub mohiyatida “Inson qadri uchun” degan tamoyil mujassam. Shu jumladan, iqtisodiy islohotlar jarayonidagi o‘zgarishlarni mamlakatimiz bosh qonunida aks ettirishda ham inson manfaatlarini ta’minlash masalasi birlamchi o‘rinda turadi.Qanday o‘zgarishlar nazarda tutilyapti? Haqiqatan ham xususiy mulk, uning daxlsizligi davlat tomonidan himoya qilinishi, tadbirkorlik faoliyatining erkinligi alohida qonun hujjatlarida ham belgilab qo‘yilgan, bu bo‘yicha maxsus qonunlar ham qabul qilingan. Bundan tashqari, bu borada prezident farmonlari, Vazirlar Mahkamasi qarorlari ham bor. lekin bugungi sharoitdan kelib chiqib ushbu qoidalarni konstitutsiya darajasida belgilash maqsadga muvofiq hisoblanadi.– Ilgari surilayotgan takliflardan biri xususiylashtirish natijalari qayta ko‘rib chiqilmasligi va bekor qilinmasligiga oid. Ayni paytda davlat ulushi yuqori bo‘lgan korxona va tashkilotlar, obektlar xususiylashtirilmoqda. Bu jarayon OAVda keng yoritib kelinmoqda. Xususiylashtirish jarayonlarining qayta ko‘rib chiqilmasligi ertaga qandaydir savollarni yuzaga keltirmaydimi?– 2012 yilda qabul qilingan “Xususiy mulkni himoya qilish va mulkdorlar huquqlarining kafolatlari to‘g‘risida”gi qonunimizda ham bu norma belgilab qo‘yilgan. Qonunda aytilganki, bevosita davlat organlari, shu jumladan huquqni muhofaza qiluvchi organlar va sudlarning tashabbusi bilan xususiylashtirish natijalari bekor qilinmaydi.Lekin shunga qaramay qaysidir ma’muriy tartib-taomil va protseduraga rioya etilmagani yoki qaysidir davlat organining aybi bilan 20 yil, 30 yil oldin xususiylashtirilgan binolar ko‘pincha egasidan olib qo‘yilgani, xususiylashtirish natijasi bekor bo‘lgani amaliyotda ko‘p uchragan. Buning natijasida qachonlardir xususiylashtirilgan mulkni sotib olgan, sotgan shaxslar, ya’ni xususiylashtirish jarayonida yo‘l qo‘yilgan qonunbuzarliklarga mutlaqo aloqasi bo‘lmagan mulkdorlar ham sarson bo‘lishgan, zarar ko‘rishgan.“Davlat tasarrufidan chiqarish va xususiylashtirish to‘g‘risida”gi qonun 1991 yilda noyabrda qabul qilingan bo‘lsa, dastavval kichik davlat mulklari, keyinchalik davlat ulushi yuqori bo‘lgan o‘rta va yirik strategik ahamiyatdagi ayrim obekt hamda mulklar bosqichma-bosqich xususiylashtirilmoqda. Hozirgi jarayonda yirik davlat obektlari ham xususiylashtirilmoqda. Barchasi auksion orqali amalga oshirilmoqda. Deylik, o‘tgan yili DXXning sobiq binosini xususiylashtirish jarayoni ham OAVda keng yoritildi.Bugungi kunda bu jarayon Davlat mulkini boshqarish agentligi tomonidan belgilangan tartibda auksion orqali amalga oshirilyapti, ya’ni shaffoflik ta’minlanmoqda. Xususiylashtirilgan mol-mulk qonuniy tartibda qo‘lga kiritilgandan so‘ng o‘z-o‘zidan xususiylashtirish natijasi qachondir bekor bo‘lib ketmasligi kerak, shuning uchun ham bu huquq konstitutsiya darajasida mustahkamlab qo‘yilmoqda.To‘liq suhbatni yuqoridagi video orqali tomosha qilishingiz mumkin.Jamshid Niyozov suhbatlashdi.
Tasvirchi va montaj ustasi: Muhiddin Nido"
https://kun.uz/uz/news/2022/06/22/samarqandda-qoida-buzgan-haydovchining-ayoli-erining-mashinasini-evakuatorga-ortishlariga-monelik-qildi,2022-12-01 20:33:40.653065,"Samarqand viloyati Oqdaryo tumanida o‘z farzandlari bilan 6 soat mobaynida mashinasi eshigini berkitib, YPX xodimlariga hujjat taqdim etmagan ayol haqida hikoya qilgan edik.Past Darg‘om tumanida ham shunga o‘xshash voqea ro‘y berdi. 4R46 Samarqand–Kattaqo‘rg‘on yo‘lining Past Darg‘om tumani Qarag‘anda mahallasi hududidan o‘tuvchi 16-kilometrida to‘xtatilgan «Cobalt» rusumli avtomobil haydovchisi YPX inspektorining avtomobilni boshqarish huquqini beruvchi hujjat taqdim etish talabini bajarmagan.«Haydovchi mashinani boshqarib kelayotib, qoidabuzarlik sodir etdi. U yo‘ldagi uzluksiz sidirg‘a chiziqni bosib, avtomashinani quvib o‘tdi. Jyezl yordamida to‘xtatganimda to‘xtatdi. O‘zimni tanishtirib, avtomobilni boshqarish huquqini beruvchi hujjatlarini taqdim etishni so‘raganimda, o‘zimdan hujjat talab qildi. Ko‘rsatdim. Keyin «qoidabuzarligimni bodikamerangizdan ko‘rsatib bering», deb talab qildi. Unga qoidabuzarligi vizual kuzatuv yordamida aniqlangani, bodikamera esa faqat haydovchi va YPX xodimining muloqotini yozib olishini tushuntirdim. Keyin dislokatsiya xaritasidan ko‘chirma talab qildi. Vazirlar Mahkamasining 2018 yil 1 dekabrdagi 975-sonli «Yo‘l-patrul xizmati xodimlarining yo‘l harakati qatnashchilari bilan o‘zaro munosabatlari hamda maxsus moslamalardan foydalanishi tartibi to‘g‘risidagi nizomni tasdiqlash haqida»gi qaroriga kiritilgan o‘zgartishlarga ko‘ra, haydovchiga dislokatsiya xaritasi taqdim etilmasligini tushuntirdim», — dedi haydovchini to‘xtatgan YPX safdori Oybek Ergashev.YPX xodimiga ko‘ra, haydovchi avtomobilni boshqarish huquqini beruvchi hujjatlarini 40 daqiqa davomida taqdim etmagan. Shundan so‘ng xolislar ishtirokida ma’muriy bayonnoma rasmiylashtirilgan. Haydovchi bayonnomaga imzo qo‘yishdan bosh tortgan.Mashinani jarima maydonchasiga olib ketish uchun evakuator chaqirilganda, haydovchi o‘z rafiqasini avtomashinani evakuatorga yuklashga monelik qilish uchun avtomashinaning orqa qismiga turg‘izib qo‘ygan.Haydovchiga mikrofon tutganimizda u o‘zini tanishtirmadi, matbuot xodimlariga intervyu berishni istamadi. Prezident portaliga og‘zaki murojaat qilishini bildirdi. Voqealarning yana bir guvohi, uning rafiqasi YPX inspektori qo‘pol muomalada bo‘lgani, hujjatlar taqdim etilganida olmaganini aytdi. Bularning barchasini videos’yomka qilganini, biroq tortishuvda telefonining ekrani singani va hozircha taqdim qila olmasligini bildirdi.Qariyb ikki soat davom etgan tortishuv baribir avtomobilning jarima maydonchasiga qo‘yilishi, ma’muriy bayonnoma rasmiylashtirilishi bilan tugadi.Bu masalada eng qiziq jihati — haydovchi to‘xtatilgan zahoti avtomobilni boshqarish huquqini beruvchi hujjatlarini taqdim etganida, onlayn bayonnoma rasmiylashtirilardi. Qilgan qoidabuzarligi 0,5 BHM — 150 ming so‘mni tashkil etar va uni 15 kun ichida to‘lasa, 30 foizli chegirma bilan 105 ming so‘m to‘lar edi. Endi u o‘zining haqligini sud orqali isbotlay olmasa, ko‘proq jarimaga tortilishi mumkin.Shuhrat Shokirjonov, Kun.uz muxbiri.
Tasvirchi va montaj ustasi: Jahongir Aliboyev."
https://kun.uz/uz/news/2022/06/22/samarqandda-yosh-ona-tuguruqdan-bir-necha-kun-otib-vafot-etdi,2022-12-01 20:33:42.087072,"Ijtimoiy tarmoqlarda Kattaqo‘rg‘on tumanidagi tug‘uruqxonada shifokorlar aybi bilan homilador ayol vafot etgani haqida xabarlar tarqaldi. Holat yuzasidan Samarqand viloyati prokuraturasi ma’lumot berdi.Aniqlanishicha, 2022 yil 28 may kuni Kattaqo‘rg‘on shahar, A.Navoiy ko‘chasida yashovchi fuqaro M.Ya. homiladorligi sababli Kattaqo‘rg‘on shahar tibbiyot birlashmasi tug‘uruq bo‘limiga murojaat qilgan. Shu kuni tug‘uruq bo‘limiga “Homiladorlik I, 38-39 hafta, 1-tug‘ruq (33 yosh), tug‘uruqning I davri, gestatsion anemiya yengil darajasi” tashxisi bilan yotqizilib, kuzatuvga olingan.Shundan so‘ng “Homila chanoq bosh disproporsiyasi. Homilaning noaniq holati” tashxisi qo‘yilib, hayotiy ko‘rsatma sababli 29 may kuni kech soat 2:00 da homilador ayolning yaqin qarindoshlari roziligi bilan kesarcha – kesish operatsiyasi o‘tkazilgan. O‘g‘il homila operativ yo‘l bilan tug‘dirilgan. Ona va bolaning ahvoli yaxshi bo‘lib, operatsiyadan so‘ng tug‘uruq bo‘limida kuzatuvda bo‘lgan.6 iyun kuni soat 15:10 da bemor M.Ya. Kattaqo‘rg‘on shahar tibbiyot birlashmasi jonlantirish bo‘limida “Ilk chilla davri. Kesar-kesish operatsiyasidan keyingi holat. O‘tkir o‘pka-yurak yetishmovchiligi. Poliorgan yetishmovchiligi” tashxisi bilan vafot etgan.Mazkur holat yuzasidan 2022 yil 6 iyun kuni Kattaqo‘rg‘on shahar prokuraturasi tergovchisi va tezkor tergov guruhi a’zolari hodisa joyiga chiqib, hodisa joyini ko‘zdan kechirishgan va M.Ya.ning o‘limi sababini aniqlash maqsadida sudga oid tibbiyot ekspertizasi, viloyat sog‘liqni saqlash boshqarmasiga xizmat tekshiruvi tayinlanib, ishga aloqador shaxslardan tushuntirish xatlari olingan.Ushbu holat yuzasidan shahar prokuraturasi tomonidan tergovga qadar tekshiruv harakatlari olib borilmoqda."
https://kun.uz/uz/news/2022/06/22/imkon-savdo-markazi-10-yoshda,2022-12-01 20:33:44.153685,"Zakovat intellektual o‘yini boshlovchisi Abdurasul Abdullayev tomonidan tayyorlangan savollar qatnashchilarning bilimlarini yana bir bor sinovdan o‘tkazdi. Musobaqa qiziqarli va ko‘tarinki ruhda o‘tdi.So‘nggi natijalarga ko‘ra bosh ofis xodimlar jamoasi 1-o‘rinni, Yaypan filiali jamoasi 2-o‘rinni va Norin filiali jamoasi 3-o‘rinni egallashdi. G‘olib jamoalar pul mukofoti bilan taqdirlandi.Bellashuvdan so‘ng bayram tadbirini rasman ochib berish uchun so‘z «IMKON» savdo markazi boshqaruv raisi Bekzodjon G‘ulomovich Rahmataliyevga berildi. Boshqaruv raisi yig‘ilganlarni bayram bilan tabriklab, barcha xodimlarga o‘z minnatdorchiligini izhor etdi.Savdo markazining rivojiga o‘z mehnati bilan samarali hissa qo‘shib kelayotgan bir guruh xodimlar esdalik sovg‘alari bilan taqdirlandi.So‘ng, «IMKON» savdo markazi boshqaruv raisi o‘rinbosari Davronbek Ravshanboyevich Murodov so‘z olib, xodimlarning mehnatini sharaflash va rag‘batlantirish maqsadida, har bir filialdan yil davomida eng yaxshi natija ko‘rsatgan bir nechta xodimlar uchun kuz mavsumiga “O‘zbekiston bo‘ylab sayohat” yo‘llanmalari tashkil qilinganligini e’lon qildi.Tadbir davomida taniqli va afsonaviy san’atkorlar ijrosidagi kuy-qo‘shiqlar va ko‘ngilochar dasturlar bayram dasturxoni atrofida yig‘ilgan barcha xodimlar va mehmonlarning ko‘nglini shod etdi.Ma’lumot uchun: «IMKON» savdo markazi 10 yildan buyon Respublika bo‘ylab 1000 dan ortiq xodimlarni ish bilan ta’minlab hamda 5000 xildan ortiq maishiy texnikalar, mebellar, sport anjomlari, avto ehtiyot qismlari va elektronika buyumlarini muddatli to‘lovga sotish orqali yurtimiz taraqqiyotiga o‘z hissasini qo‘shib kelmoqda.Telegram kanali: t.me/imkonsavdomarkaziInstagram: instagram.com/imkonsavdomarkaziFacebook: fb.com/imkon.markaziYouTube: youtube.com/channelTikTok: tiktok.com/@imkonsavdomarkaziReklama huquqi asosida"
https://kun.uz/uz/news/2022/06/22/ozbekistonda-xizmat-korsatgan-jurnalist-ahmadjon-toshxojayev-70-yoshida-vafot-etdi,2022-12-01 20:33:46.203116,"O‘zbekistonda xizmat ko‘rsatgan jurnalist, o‘nga yaqin she’riy va nasriy asarlar muallifi, taniqli jamoat va madaniyat arbobi, Yozuvchilar uyushmasi a’zosi Ahmadjon Toshxo‘jayev vafot etdi. Bu haqda Axborot va ommaviy kommunikatsiyalar agentligi xabar qildi.Ahmadjon Toshxo‘jayev 1952 yilning 15 martida Namangan viloyati To‘raqo‘rg‘on tumanida tug‘ilgan. Toshkent Davlat universitetini tamomlagan. U G‘afur G‘ulom nomidagi nashriyot-matbaa ijodiy uyi, O‘zbekiston milliy axborot agentligi, O‘zbekiston Respublikasi prezidenti devoni, Vazirlar Mahkamasi huzuridagi Prognozlashtirish va makroiqtisodiy tadqiqotlar institutida turli lavozimlarda faoliyat yuritgan."
https://kun.uz/uz/news/2022/06/22/ozbekneftgaz-ajning-2021-yil-uchun-tuzilgan-moliyaviy-hisobotiga-ernst-young-xalqaro-kompaniyasi-tomonidan-ijobiy-auditorlik-xulosasi-berildi,2022-12-01 20:33:47.600514,"“O‘zbekneftgaz” AJ Moliyaviy hisobotlarning xalqaro standartlari (MHXS) asosidagi konsolidatsiyalashgan moliyaviy hisobotni tuzish va uni auditdan o‘tkazish bo‘yicha yana bir yutuqqa erishdi.Mamlakatimizning yoqilg‘i-energetika va gaz-kimyo sohasida yetakchi hisoblangan “O‘zbekneftegaz” AJ o‘z tarixida va respublikadagi yirik ishlab chiqarish kompaniyalari ichida birinchilar qatorida MHXS asosida 2021 yil uchun tuzilgan to‘liq konsolidatsiyalashgan moliyaviy hisobotiga “Ernst & Young” auditorlik kompaniyasidan, xorijiy kreditor va investorlar tomonidan belgilangan muddatlardan oldin, ijobiy auditorlik xulosasi olindi.Ta’kidlash joizki, 2021 yil uchun MHXS asosidagi konsolidatsiyalashgan moliyaviy hisobotni tayyorlash va auditdan o‘tkazish yo‘nalishidagi ishlar “O‘zbekneftgaz” AJ Boshqaruvi raisi Mehriddin Abdullayevning tashabbusi bilan 2021 yilning noyabr oyida boshlab yuborilgan edi. Jamiyat xodimlari tomonidan joriy yilning mart oyi oxirigacha MHXS asosidagi konsolidatsiyalashgan moliyaviy hisobot loyihasi tayyorlandi va may oyining boshlarida “Ernst & Young” auditorlik kompaniyasi mutaxassislari tomonidan tekshirib chiqildi. O‘z navbatida auditorlik kompaniyaning mutaxassislari ham joriy yilning fevral oyidan boshlab auditorlik amallarini boshlab yuborishdi va iyun oyining boshlarida to‘liq tugatishdi.Moliyaviy hisobotlarning xalqaro standartlari asosida tuzilgan mazkur hisobot va auditorlik xulosasi jahondagi nufuzli reyting agentliklari: “Fitch Ratings”, “S & P Global Ratings” va “Moody’s”, yirik xorijiy banklar “City Bank”, “Mitsubishi UFJ Financial Group”, “JPMorgan Chase & Co”, “China Development Bank”, “Gazprombank”, “VEB.RF” va boshqalar potensial xorijiy investorlarga, xalqaro konsalting va yuridik kompaniyalarga ham taqdim etildi.“O‘zbekneftegaz” AJ rahbariyati tomonidan olib borilgan keng ko‘lamli ishlar natijasida, MHXS asosida 2021 yilning birinchi yarim yilligi uchun tuzilgan oraliq konsolidatsiyalashgan moliyaviy hisobot bo‘yicha “Ernst & Young” xalqaro auditorlik kompaniyasi tomonidan ijobiy auditorlik sharhi (xulosasi) 2021 yilning 24 oktyabrida, ya’ni belgilangan muddatlardan 10 kun oldin olingan edi.Eslatib o‘tish lozimki, 2021 yilning 29 sentabr va 22 oktyabrida jahon miqyosida ko‘pchilik yirik investorlar tan oladigan “Fitch Ratings” va “Standard & Poors Global Ratings” xalqaro reyting kompaniyalari tomonidan “O‘zbekneftgaz” AJga “VV-“darajasida “barqaror” prognozi bilan kredit reytingi taqdim etilgan edi.MHXS asosida 2021 yil uchun e’lon qilingan konsolidatsiyalashgan moliyaviy hisobot va ijobiy auditorlik xulosasi ushbu reyting darajasini saqlab qolish va yuksaltirishda muhim axborot manbai bo‘lib xizmat qiladi. Zero, xorijiy yirik investorlar uchun ma’lumot manbai bo‘lib, avvalo MHXS asosida tayyorlangan va jahon miqyosidagi “katta to‘rtlik”ga kiruvchi auditorlik kompaniyasining ijobiy auditorlik xulosasiga ega bo‘lgan moliyaviy hisobot sanaladi.Moliyaviy hisobotlarning xalqaro standartlari asosida 2021 yil uchun konsolidatsiyalashgan moliyaviy hisoboti uchun “Ernst & Young” xalqaro auditorlik kompaniyasi tomonidan ijobiy auditorlik xulosasi mavjudligi “O‘zbekneftegaz” AJ tomonidan keyingi yutuqlarga erishish, shu jumladan xalqaro fond bozorlarida o‘z aksiyalarini joylashtirishda muhim turtki bo‘lib xizmat qiladi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/22/ozbekistonda-elektron-kvitansiyalar-afsona-yoki-haqiqat,2022-12-01 20:33:49.141689,"Kommunal to‘lovlarni to‘lash masalasi doimo dolzarb bo‘lib qoladi. Biroq, qulaylik va yengillik yaratish masalasi — ayniqsa texnologiya, elektron to‘lovlar va naqd pulsiz to‘lovlar hayotimizga kirib borishi bilan tobora ko‘proq muhokama qilinmoqda.To‘lov tashkilotlariga ishonish kerakmi va eng muhimi, nima uchun? Javob tariqasida Payme to‘lov xizmatini misol qilib keltiraylik.2018 yildan boshlab barcha elektron kvitansiyalar qog‘oz kvitansiyalarga tenglashtirildi va barcha kommunal xizmatlar yagona to‘lov tizimiga kiritildi. Shunday qilib, to‘lov xizmati orqali uy uchun kommunal to‘lovlarni amalga oshirgandan so‘ng, siz kvitansiyani saqlab qo‘yishingiz (yoki uni saqlamasligingiz — misol uchun Payme'da barcha kvitansiyalar avtomatik ravishda ilovada saqlanib qoladi) va agar zaruriyat tug‘ilsa, uni to‘lovingiz dalili sifatida taqdim etishingiz mumkin.Payme respublika bilan tuzilgan bosh shartnoma asosida ishlagan holda kommunal xizmat ko‘rsatuvchi yetkazib beruvchilarni bevosita bir yerga jamladi. Yetkazib beruvchilar tomonidan shaxsiy hisobvaraqlar, shaxsiy hisobvaraqqa bog‘langan manzil, shuningdek balans haqidagi ma’lumotlar taqdim etiladi. Bularning barchasi xavfsiz kanal orqali real vaqt rejimida ko‘rsatiladi. Payme orqali amalga oshirilgan barcha kommunal to‘lovlar xizmat ko‘rsatuvchi yetkazib beruvchilarga, foydalanuvchilardan foizlar yoki komissiyalar olinmay yetib boradi:- siz yetkazib beruvchining ma’lumotlar bazasida bor bo‘lgan shaxsiy hisobvarag‘ingizni kiritasiz, buning yordamida siz ShH raqamidan keladigan ma’lumotlarni, jumladan, manzil, balans, mintaqa, to‘lov turi va boshqalarni ko‘rishingiz mumkin:- to‘lov summasini kiriting;- «to‘lash» tugmasini bosing — mablag‘lar shaxsiy hisobvarag‘ingizga o‘tadi.Payme ilovasida balans va boshqa ma’lumotlar yetkazib beruvchilar tomonidan uzatiladi va qabul qilingandek ko‘rsatiladi. Ba’zida balans noto‘g‘ri ko‘rsatadi, buning sababi nimada? Agar siz to‘lovning o‘ziga qo‘yib, «Tafsilotlar» tugmasini bossangiz, keyinroq asosiy ekranda ko‘rsatiladigan joriy balansni ko‘rishingiz mumkin. Ushbu muammo yetkazib beruvchi xizmatlariga katta yuklanish tufayli yuzaga keladi, buning natijasida balans ma’lumotlari ilovada vaqtincha saqlanadi va so‘rov yetkazib beruvchi tomonidan tasdiqlanganidan keyin bir muncha vaqt o‘tgach yangilanadi.Kommunal xizmatlar yetkazib berish korxonalari xodimlariMaxsus tadqiqot doirasida Payme xodimi bir nechta instansiyalarga qo‘ng‘iroq qilib, o‘zini to‘lov xizmatlari olami bilan endigina tanishayotgan oddiy foydalanuvchi sifatida tanishtirdi. U elektron kvitansiyalardan foydalanishda o‘zining qo‘rquvi borligi va ishonchsizligini bildirib: «agar elektron kvitansiyani qabul qilishdan bosh tortishsa, nima qilish kerak?» kabi savollar bilan murojaat qildi.Mirzo Ulug‘bek tumani issiqlik ta’minoti korxonasi, operator Munisa :– Ha, elektron kvitansiyalar qog‘oz kvitansiyalar kabi qabul qilinadi. Bunga ancha vaqt bo‘ldi. Hatto qog‘oz kvitansiyangiz haqida so‘rashganida, sizda elektron kvitansiya borligini aytishingiz mumkin. Va agar ular qabul qilishdan bosh tortishsa, siz elektron kvitansiyalarni qabul qilish mumkinligi haqidagi qonun borligini aytasiz. Nega ular elektron kvitansiyani qabul qilishni istamasliklarini asoslab berishlarini talab qilish huquqiga egasiz.Ichimlik va oqova suv xizmatlari, Shayxontohur tumani, operator Alibek:– Elektron kvitansiyalar ko‘pdan beri qog‘oz kvitansiya kabi qabul qilinib kelinmoqda. Va agar kimdir ma’lumotlarning to‘g‘riligiga shubha qilsa, siz undan shaxsiy hisobvarag‘ingiz bo‘yicha to‘lovni tekshirishni so‘rashingiz mumkin — bu ularning bevosita majburiyati.Albatta, hamma narsa birdek emas. «Toshissiqquvvati» korxonasi tomonidan ba’zida hisoblagich ko‘rsatkichlari ilovada ko‘rsatilganidan farq qilishi va shuning uchun oddiy qog‘oz kvitansiya orqali to‘lash xavfsizroq ekanligi aytildi. Biroq, balansni ko‘rsatishdagi farqni hisobga olsak ham, ilova orqali to‘langan pul har qanday holatda yetkazib beruvchiga yetib boradi.Nega elektron kvitansiyalarni yo‘qotishdan qo‘rqmaslik kerak va ularning xavfsizligi kafolati qayerda?Payme ilovasida kommunal to‘lovlarni to‘lash bo‘yicha barcha kvitansiyalar serverlarda, 2 ta ma’lumotlarni qayta ishlash markazlarida nusxalanadi, shuningdek, tranzaksiyalarning doimiy saqlanishi va kunlik zahira nusxalashlar amalga oshiriladi. Agar foydalanuvchi telefon raqamini (mos ravishda akkauntini ham) o‘zgartirsa ham, shaxsiy hisobraqamini kiritsa, Payme orqali amalga oshirilgan to‘lovlar bo‘yicha barcha kvitansiyalar yangi akkauntda tiklanadi.Elektron to‘lov tizimiga o‘tish jarayoni asta-sekin, lekin ishonch bilan amalga oshirilmoqda va o‘z fuqarolariga qulaylik yaratish maqsadida davlat elektron to‘lovlar uchun ruxsat berishni, to‘lov xizmatlari esa ushbu to‘lovlar amalga oshirilganligini tasdiqlovchi dalillarni taqdim etishni ko‘rib chiqishdi.Reklama"
https://kun.uz/uz/news/2022/06/22/oz-egasini-qopgan-it-shov-shuvlarga-sabab-bolgan-fargonadagi-janjal,2022-12-01 20:33:50.571139,"Ma’lum bo‘lishicha, voqea o‘tgan oyda, 13 may kuni Farg‘ona shahri Abdurahmon Jomiy ko‘chasidagi ko‘p qavatli uylardan birida yuz bergan.Aka-uka va qo‘shnilar o‘rtasida nizo kelib chiqib, aka o‘z itiga qo‘shnilarini talatmoqchi bo‘lgan. Qo‘shnilar o‘zini himoya qilib itga qarata toshlar uloqtirgan. Toshbo‘ron qilinayotgan it esa to‘satdan o‘z egasini qopib ketgan.Xo‘sh, janjal nimadan kelib chiqqan? Voqea aslida qanday sodir bo‘lgan?“Ichganini sezgan it o‘z egasini g‘ajishni boshladi, hatto uchastkavoylar ham itni ajratolmadi”Mahalla faoli Ulug‘bekzoda Nishonboyev voqea haqida quyidagicha hikoya qiladi.“Dom”imizning orqa tomonida qo‘shnimiz “ogorod” qilgan. 70 yoshli otaxon ertalab yer chopayotganda 16-uyda onasi bilan birga yashovchi M.A. qo‘lida bolta va pichoqni olib chiqib, yer chopganingda tepaga shovqini eshitilyapti, yerni sug‘orsang chivinlar 4-etajga chiqib bizni chaqyapti, degan. Keyin esa qo‘liga katta tosh olib, otaxonga qarata uloqtirgan.O‘sha yigit balkoniga bir chelak tosh olib chiqib, ogorodga kim daraxt eksa, tepadan turib toshbo‘ron qilishni boshladi. Ekib qo‘ygan ko‘chatlarimizni sug‘urib tashladi. Shu voqea sabab men ham oraga aralashishga majbur bo‘ldim. Janjalga aralashganimdan keyin u bo‘lib o‘tib ketgan 4-5 yilgi voqeani qo‘zg‘adi. Bundan bir muddat avval xuddi shunga o‘xshash holat sodir bo‘lganida mening ustimdan yuqori tashkilotlarga “urdi-tepdi” deb yozib bergan edi. O‘shanda ham men haq bo‘lib chiqqandim. O‘sha voqea sabab menga qasdlashib qolishgan ekan.Mojaroga qaytadigan bo‘lsam, qo‘shnilar bilan nizoni bartaraf qilmoqchi edimki, menga qarab pichoq o‘qtaldi. Pichoq yuragimning shundoq yonidan o‘tib ketdi. O‘shanda ham o‘zimni bosib, ularga nasihat qildim. Foydasi bo‘lmadi. Muhsin onasi bilan eshiklarimni tepib tashladi. “Ertaga senlarga shunday “problema” orttirib beramanki, butun “yutub” kanalida “aylanasan”, dedi. Ertasi kuni alabay iti bilan keldi. Olib kelgan itini bizga tishlatmoqchi bo‘ldi. Biz o‘zimizni himoya qilish uchun itni toshbo‘ron qildik. U yigit avvaliga odam o‘ldirib, undan keyin o‘g‘rilik bilan o‘tirib chiqqan edi. Qo‘lida pichog‘i bor, buning ustiga mast edi.Mastligini sezgan it o‘z egasini g‘ajishni boshladi. Hamma hayvon ham ichib olganni yoqtirmaydi-da. Qornini g‘ajib tashladi. Tez yordam chaqirdik, uchastkavoylar keldi. Hattoki uchastkavoylar ham itdan egasini ajrata olishmadi. Sababi it borgan odamga tashlanyapti. Tez yordam xodimlari ham itga yaqinlasha olmadi. It ovlaydiganlarni chaqirganimizdan keyin ular hayvonni amallab ushlashdi.Men bu oilani kam ta’minlangan ro‘yxatiga qo‘shgan edim. Karantin paytida oilaga qo‘limizdan kelganicha yordam qildik. 16-“dom”da ona va kichik o‘g‘il, menga pichoq ko‘tarib tashlangan katta o‘g‘il esa boshqa joyda yashardi.Bu oila avval boshqa “dom”da yashagan. O‘sha “dom”dagilarning ham tinchini ko‘p buzishganidan ularni haydashgandan keyin shu 4-qavatdan uy olishgan edi. O‘sha hunarini shu yerda qilishni boshlashdi”.“O‘zimizni himoya qilish uchun itga qarata tosh otdik. Keyin kutilmagan holat yuz berdi: it o‘z egasini tishlashga o‘tdi” Xurshida Soliyeva, voqea guvohi:“Mahallaga kelin bo‘lib tushganimga 6 yil bo‘ldi. Shu vaqt oralig‘ida bu oila a’zolarini ko‘cha-ko‘yda ko‘rardim. Lekin o‘zaro muomalamiz yo‘q edi. O‘sha kuni uyni supurayotsam, ko‘chadan baqir-chaqir ovozi eshitildi. Muhsin degan bola dadamga pichoq o‘qtalib turganiga ko‘zim tushdi. Dadam o‘zini himoya qildi. Men u yigitga bu nima qilganing, yoshi ulug‘ odamga bunday harakat qilma deganimda, kurakda turmaydigan so‘zlar bilan haqorat qildi. Shu bilan urush tinchidi.Ertasi kuni yana janjal boshlandi. 4-qavatga chiqib olgan Muhsin bizni haqorat qilaverdi. Xo‘jayinimga qo‘ng‘iroq qilib, men haqimda bo‘lmag‘ur gaplar gapiribdi. Keyin xo‘jayinim bilan janjallashishdi.O‘sha yigitning akasi kattagina itni olib kelib, “dom”dagi bolalarni itga talatmoqchi bo‘ldi. Iti bilan bolalarni qo‘rqitdi. O‘zimizni himoya qilish uchun itga qarata tosh uloqtirdik. Keyin kutilmagan holat yuz berdi. It o‘z egasini tishlashga o‘tdi. Hech kim itga uni tishlatgani yo‘q.Oila itlarni 4-qavatda boqardi. 3 kishi bir xonali uyda 4 ta katta iti bilan yashashar edi”.“Ko‘chat ekmoqchi bo‘lgan fuqarolarni ko‘rib ustimizdan portalga yozishdi. Rais bo‘sh yerni fuqarolarga sotib yubordi degan gumon bo‘lgan ularda” Abdurahmon Jomiy mahallasi raisining xotin-qizlar masalalari bo‘yicha sobiq o‘rinbosari Shahnoza Rahmonova:“Farg‘ona shahridagi Abdurahmon Jomiy mahallasida xotin-qizlar masalalari bo‘yicha rais o‘rinbosari bo‘lib ishlaganman. 16-dom 27-xonadonda yashovchi Z.A. janjalkash oilalar ro‘yxatida turardi. Sababi bu ayolning turmush o‘rtog‘i yo‘q, ikki nafar o‘g‘li bor, oilada boquvchisi bo‘lmagan. Pandemiya davrida oilani oziq-ovqat bilan ta’minlaganmiz. Oila qo‘ni-qo‘shnilar bilan doimiy ravishda urush-janjal qilib yashashardi.Bir necha bor murosaga keltirishga harakat qildik. Bo‘sh yerlarni obodonlashtirib, ko‘chat ekmoqchi bo‘lgan fuqarolarni ko‘rib ustimizdan portalga yozishdi. Rais bo‘sh yerni fuqarolarga sotib yubordi degan gumon bo‘lgan ularda. Oila a’zolari doimiy ravishda aholining tinchini buzib kelishgan. Uyida xohlagan paytda baland qilib musiqa tinglagan. Bu oilaning boshqa joyda hovli uylari bor.Oila davlatdan har qanday yordamni olgan. Hozirgi kunda Zulfiya Akbarova ayollar daftarining 4-toifasida, ya’ni guruh nogironligi bor ayollar toifasida ro‘yxatda turadi. Katta o‘g‘il muqaddam 2 marta sudlanib chiqqan. Muhsinjon esa onasi bilan birga ko‘chada shar va paxtaqand sotishadi. Oila hozirgi kunda boshqa hovli uyida istiqomat qilishyapti. O‘sha hovli davlat tomonidan ta’mirlab berilgan”.Abdurahmon Jomiy mahallasida yashovchi Gulmira Soliyeva ham ko‘p qavatli uyning atrofidagi tashlandiq chiqindixonani tozalab obodonlashtirilgani sabab nizolar kelib chiqqanini aytdi. “Mahallaga kelin bo‘lib tushganimga 15 yil bo‘ldi. Shu “dom”ning orqa tomonidagi hovlida istiqomat qilamiz. Ko‘p qavatli uyning atrofidagi tashlandiq chiqindixonani tozalab obodonlashtirdik. Shu sabab bo‘lib ikki yildan beri janjal arimaydi.11 may kuni ovsinim uyga kirib M. pichoq bilan qaynotamni qo‘rqitayotgani haqida aytdi. Keyin u qaynog‘am bilan ham janjallashib ketdi. 12 may kuni M.ning akasi I. iti bilan keldi. Ikki kun itini yetalab domimiz atrofida aylandi. 4-etajda har xil it boqishardi ular. 13 may kuni esa ijtimoiy tarmoqlarda tarqalgan holat yuz berdi”, – deydi u.Janjal keltirib chiqargan oila uyini sotib boshqa manzilga ko‘chib ketgani sabab ularni topishning imkoni bo‘lmadi. Qo‘ni-qo‘shni, mahalla-ko‘y esa oila farzandlarining xurmacha qiliqlaridan to‘yib ketganliklarini bildirishdi.Farg‘ona viloyati IIBning rasmiy munosabatiga ko‘ra, holat yuzasidan hujjatlar rasmiylashtirilib, jinoyat ishlari bo‘yicha Farg‘ona shahar sudiga yuborilgan. JIB Farg‘ona shahar sudi tomonidan hujjatlar o‘rganib chiqish uchun Farg‘ona shahar prokuraturasiga taqdim etilgan.Sarvar Ziyayev,
Kun.uz muxbiri,Montaj ustasi: Jahongir Aliboyev."
https://kun.uz/uz/news/2022/06/22/matbuot-xodimlari-kuniga-bagishlangan-zakovat-turniri-final-bellashuvlari-26-iyun-kuni-otkaziladi,2022-12-01 20:33:51.964469,"19 iyun kuni ushbu turnirning saralash musobaqalari bo‘lib o‘tdi. Unda 55 ta jamoa qatnashib, 2 ta jamoa yarimfinalga, 2 ta jamoa final bellashuviga yo‘l oldi.Turnirda sovrin jamg‘armasi 1-o‘rin uchun 100 mln so‘m, 2-o‘rin uchun 60 mln so‘m, 3-o‘rin uchun 30 mln so‘m, 4-o‘rin uchun 10 mln so‘m, jami 200 mln so‘mni tashkil etadi. Final bellashuvlari 26 iyun kuni Toshkent shahrida o‘tkaziladi."
https://kun.uz/uz/news/2022/06/22/oz-milliy-qadriyatlarini-uluglagan-davlat-poytaxti-boku-manzaralari,2022-12-01 20:33:53.539189,"O‘zbekiston Turizm va madaniy meros vazirligi va Ozarboyjon turizm agentligi hamkorligida tashkil etilgan info-tur munosabati bilan bir guruh o‘zbekistonlik jurnalistlar Ozarboyjon poytaxti Boku shahrida bo‘lib, mamlakatning o‘ziga xos madaniyati, tarixiy va istirohat maskanlarini o‘rganishdi. Kaspiy dengizi qirg‘og‘ida joylashgan Boku shahrini “Shamollar shahri” ham deyishadi. Chunki bu yerda mudom shamol esib turadi.Hamma yoq yashil va so‘lim tabiat. Ma’lum bo‘lishicha, har yili davlat budjetidan sog‘liqni saqlash uchun qancha mablag‘ ajratilsa, tabiatni asrash uchun ham shuncha qiymatdagi mablag‘ ajratiladi. Chunki ekologiyani asrashga aholi salomatligini asrash kabi qarash yuzaga kelgan.Tongda Boku ko‘chalarida daraxtlarni sug‘orib yurgan obodonlashtirish boshqarmasi mashinalarini ko‘rish mumkin. Birorta daraxt qurib qolmasligi uchun shu darajada e’tibor qaratiladi.Boku o‘zbekistonlik sayyohlar uchun maqbul variantlardan biri hisoblanadi. Chunki ozar tili turkiy tillar oilasiga mansubligi sabab oddiy aholi tilini tushunish qiyinchilik tug‘dirmaydi.Eng asosiysi – ozar milliy taomlari va o‘zbek milliy taomlari o‘rtasida o‘xshashlik. U yerda ham go‘shtli va xamirli taomlarga urg‘u berishadi. Aholisi sog‘lom ovqatlanish tartibiga qattiq rioya qiladi: gazli ichimliklar o‘rnida kompotlar, xamirli, go‘shtli taomlarni yog‘siz tayyorlash urfga aylangan.Taomlanishda mevalar va ko‘katlarga alohida e’tibor qaratiladi. Quritilgan mevalar har bir xonadonda tayyorlanadi va ratsionda faol qo‘llaniladi. Bizni yaqinlashtiruvchi yana bir jihat – Ozarboyjonda ham Navro‘z bayrami keng nishonlanadi.Haydovchilarda yuqori madaniyat shakllangan – yo‘llar tor bo‘lishiga qaramay, signal ovozini deyarli eshitmaysiz, katta tirbandlik ham ko‘zga tashlanmaydi.Tezlikni oshirish holatlari kuzatilmaydi, chunki tezlik me’yordan oshganda albatta jarima to‘lanadi. Masalan, 50 tezlik belgilangan joyda 60 tezlikda harakatlanish 10 manat (o‘zbek so‘mida 60 ming so‘m) jarimaga sabab bo‘ladi. Shunga qaramay, yo‘l harakati qoidalari buzilishi juda kam uchrar ekan.Shahar jamoat transportini avtobuslar tashkil etadi va ularning aksariyati elektrobuslardan iborat. Yo‘lkira haqi 30 kapeyek (o‘rtacha 2 ming so‘mga to‘g‘ri keladi).92 markadagi benzin narxi 1 manat, ya’ni o‘zbek so‘mida 6400 so‘mga to‘g‘ri keladi.Ozar pul birligi manat bo‘lib, 1 manat o‘zbek pul birligida 6400ga teng. Ozarboyjonliklar o‘z milliy valutasini ancha qadrlashadi. Aksariyat do‘konlarda milliy valutadan boshqasiga savdo qilish mushkul.Boku ko‘chalarida qayerga qaramang, Ozarboyjon bayrog‘ini ko‘rish mumkin: do‘konlarda, yemakxonalarda ham. Shundan bilish mumkinki, o‘z milliyligini va qadriyatlarini ulug‘lash ozar xalqiga singib ketgan. Ozarboyjon poytaxti Bokuni Absheron yarimoroli yoki Neft shahri deb ham atashadi. Bunga sabab shaharning Kaspiy dengizi bilan o‘rab olinganidadir. Dunyodagi eng yirik neft konlariga ega bu davlatda ikkinchi jahon urushi yillarida sovet qo‘shini uchun foydalanilgan neftning 80-90 foizi yetkazib berilgan. 1902 yilga kelib esa yer yuzidagi qazib olinadigan neftning 50 foizi shu yerda qazib olinayotganligi ma’lum bo‘ladi. Bundan tashqari shahar gaz konlari, dengiz qirg‘oqlarida joylashgan kurort maskanlar bilan ham dunyoga mashhur. Ayniqsa o‘ziga xos arxitekturaga muvofiq qurilgan binolar shaharni betakror tusga kiritadi.  Boku nafaqat dam olish hududlari, balki tarixiy va diqqatga sazovor maskanlari ham nihoyatda ko‘pligi bilan ajralib turadi. Bokudan 20 km masofada joylashgan Bibihaybat masjidi XIII asrning ikkinchi yarmida Shirvonshohlar tomonidan bunyod etilgan. Masjid majmuasida maqbaralar, taniqli shaxslar dafn etilgan qabriston ham joylashgan.Sobiq ittifoq davrida portlatib yuborilgan masjid 1994 yilda Ozarboyjon prezidenti Haydar Aliyev tashabbusi bilan restavratsiya qilinadi. Ayni vaqtda bu yerda bir kunda 1000 nafar odam ibodat qilishi mumkin. Ayollar uchun ham maxsus ibodat zali mavjud. Shahar ichidagi “Ichkari shahar” Bokuning markazida joylashgan bu shaharcha “Icheri sheher”, ya’ni “Ichki shahar” degan ma’noni anglatadi. Mahalliy aholi tomonidan bu yer “Eski shahar” deb ham yuritiladi. Tarixiyligini yo‘qotmay kelayotgan, me’moriy yodgorliklarga boy shaharcha 2000 yilda YuNeSKOning Umumjahon merosi ro‘yxatiga kiritilgan. Bu kvartalda masjidlar, minoralar, turarjoylar, cherkov hamda do‘konlar joy olgan. Shaharchaga kirish bepul, bu yerda “Brilliant qo‘l” kinofilmining mashhur sahnalari suratga olingan. Dunyoning barcha nuqtalaridan kelgan sayyohlar aynan shu nuqtani ko‘rish uchun bu ko‘chada bo‘lishadi.Mamlakatga kirish uchun viza talab qilinmaydi. Faqat xorij pasporti va emlanganlik sertifikati kifoya qiladi. 90 kun davomida mamlakatda vizasiz yashash mumkin.Gulmira Toshniyozova, Kun.uz muxbiri."
https://kun.uz/uz/news/2022/06/22/erkak-kishi-birovdan-yordam-sorashi-ogir-bolarkan-lekin-keksa-ota-onam-uch-bolam-kutyapti-chorasiz-qolayotgan-aka-ukalar,2022-12-01 20:33:54.981924,"Uch nafar farzandning otasi Nodirbek Omonov dehqonchilik qilib ro‘zg‘or tebratib, oilasini hech narsaga zoriqtirmay yashash umidida tinimsiz mehnat qilardi. Ammo jigarida aniqlangan xastalikning og‘ir dard ekanligini bilganda kech bo‘lgan edi. Jigar sirrozining tobora og‘irlashayotgani bemorning aka-ukalarini xavotirga solib, birdan-bir davo – jigar ko‘chirish amaliyotining harakatiga tushishdi. Buning uchun hamma narsalarini: o‘zlari dehqonchilik qilib kun ko‘radigan yerlarini, avtomobillarini sotib uch aka-uka Hindistonga jo‘nab ketishgan. Ulardan biri bemor akasiga o‘z jigarining yarmini berdi. Qo‘llaridagi bor mablag‘ bilan operatsiya uchun boshlang‘ich to‘lovlarni amalga oshirib, jarrohlik muolajasini muvaffaqiyatli o‘tkazishgan. Shu kunga qadar 16 ming AQSh dollari to‘lashgan bo‘lsa, yana 10 ming AQSh dollari miqdorida qilinadigan to‘lov uchun mablag‘lari yo‘qligi sabab ular o‘z oilalari bag‘riga qayta olishmayapti. Shifoxona qolgan pulni talab qilmoqda.Murakkab operatsiyani boshdan kechirgan Nodirbek Omonov sog‘-omon qaytishi uchun yordamga muhtojligini aytadi: “Erkak kishi uchun yotvolib yordam so‘rash juda og‘ir bo‘larkan. Meni O‘zbekistonda keksa ota-onam, uch bolam kutyapti. Farzandlarim har kuni qachon qaytishimni so‘rab yig‘lashadi. Hech kimning boshiga tushmasin bunday kunlar”.“Akam 6 yildan beri shu darddan qiynalib keladi. Davolatish uchun qo‘limizdan kelganini qildik, hammasi yaxshi o‘tdi. Lekin kasalxonadan qarz bo‘lib qolganmiz. Shu qarzimizni to‘lab yurtimizga qaytishimiz uchun hech imkoniyatimiz yo‘q.Noiloj qolib, birovdan yordam so‘rash nihoyatda og‘ir. Lekin akam uchun shunga majburman”, – deydi bemorning ukasi Jahongir Omonov.  Nodirbek Omonovga oid ma’lumotlar:O‘zkard:6262 9100 9247 0095 Mavjuda Omonova nomidaHumo: 9860 0301 7648 1825 Adham Begaliyev nomidaSberbank: 5228 6005 4317 7721 Vohid Dumashev nomida "
https://kun.uz/uz/news/2022/06/21/3-sotixda-30-xil-hosil-kichik-hovlidagi-katta-tomorqa,2022-12-01 20:33:56.519830,"Qopga ekilgan kartoshka, uning yoniga ekilgan rayhon, turli gullar, makkajo‘xori, bulg‘or qalampiri, pomidor, bodring va yana ko‘plab sabzavotlarni hamda har xil meva, gullarni 3 sotix yerda yetishtirayotgan Ko‘paysin Inomova tomorqadagi bir qarich yerni ham bo‘sh qoldirmagan. U turmush o‘rtog‘i, farzandi va nabirasi bilan birga kichik tomorqadan katta hosil olish usulini yo‘lga qo‘ygan.Tomorqa kichkina bo‘lishiga qaramasdan, ekinlarga tabiiy o‘g‘it yetkazish maqsadida biogomus ham yetishtirilmoqda.Bizni hayratga solgan holat birgina sabzi o‘simligining uch mavsum qilib yetishtirilishi bo‘ldi. Ya’ni hozirgisi erta pishgan, nish otib yerdan kurtaklari chiqqan oraliq va endi ekishga mo‘ljallangan kuzgi sabzi.Tomorqada bir mahsulot pishib tugashi bilan o‘rniga boshqa sabzavot ekiladi. Kichik issiqxonadagi limon va mandarinlar ostiga esa bulg‘or qalampiri, o‘sma va boshqa o‘simliklar ekilgan.Qahramonimizning aytishicha, oilada ish har kun bomdod namozidan keyinoq boshlanadi. Tomorqadagi ishlaridan tashqari o‘g‘li Abdunazar Inomov opalubka (beton quyish ishlarida ishlatiladigan moslamalar) ijaraga berish, yuk tashuvchi mototsikl bilan aholiga qurilish va xo‘jalik mollarini tashish orqali pul topadi.“Tomorqadan daromad olish yoki ro‘zg‘orga mahsulotlar yetishtirishda dangasalik qilish yoki bahona qilish yaramaydi”, deydi Ko‘paysin opa.Uning fikricha, ikki tup pomidor yoki ikkita sabzi yoki bodring ekib, uni parvarish qilib, undan urug‘ini olish va undan ko‘chat yetishtirib sotish yoki uni parvarishlab tirikchilik qilish mumkin."
https://kun.uz/uz/news/2022/06/21/qorgontepada-hajga-8-yil-navbat-kutganlar-qolib-yangi-ariza-berganlar-ketmoqda-nega,2022-12-01 20:33:57.909065,"Andijonning Qo‘rg‘ontepa tumani hokimligi ikki fuqaroni navbatsiz Hajga yuboryapti. Ular mahalladan tavsiyanoma ham olmagan, arizani shu yil bergan, ya’ni navbatda ulardan oldin yuzdan ortiq fuqaro bor. Mutasaddining aytishicha, bu ikki fuqaro “homiylik yordami ko‘rsatishga va’da bergani” uchun navbatsiz jo‘natilyapti, lekin bu ham sabab bo‘lolmaydi – ulardan oldin navbatda turganlar orasida ham homiylik qilishga tayyorlar bor.Haj ziyoratini tashkil etishdagi mas’ullarning adolatsiz harakatlari haqida maqola yozish juda qiyin ekan. Yoshi ulug‘lar bu farz amali haqida “Hajga Yaratganning o‘zi chaqiradi” deyishadi.Mahallalarda Haj safariga borish uchun ariza yozib, ro‘yxatga kiritilgan, biroq uzoq yillardan beri o‘z navbatini kutayotgan minglab insonlar bor. Shunday insonlardan biri, Qo‘rg‘ontepa tumani Qorasuv shahri Birlik mahallasida yashovchi Anorxon Rahimova murojaati ortidan surishtiruv o‘tkazdik.Oqibatda ma’lum bo‘ldiki, tuman hokimligi vakillari bu yilgi ziyoratga mahalladagi mavjud “Haj ziyoratiga borish istagini bildirgan fuqarolarni ro‘yxatga olish kitobi”da o‘n yillab navbatda turgan fuqarolar o‘rniga joriy 2022 yil fevral oyida ariza bergan insonlarni jo‘natayotgani aniqlandi.Hokimlik mutasaddisi – Diniy ishlar bo‘yicha qo‘mitaning Qo‘rg‘ontepa tumani bo‘yicha bosh mutaxassisi Husanboy Abdulhamidov mahalla daftari va o‘zida mavjud hujjatlardagi chigal faktlarni inkor qila olmadi.Bizga murojaat qilgan Anorxon Rahimova ziyoratga borish uchun 2014 yili ariza yozgan va o‘z mahallasidagi ro‘yxatda 130-o‘rinda turibdi. Bir oy oldin Birlik mahallasi raisi Mohigul Siddiqova uning xonadoniga kirib, ro‘yxatda undan oldin turgan odamlarda imkoniyat bo‘lmasa, opada muborak amallarni bajarib kelish imkoniyati tug‘ilganini aytadi. Anorxon opa tayyorgarlik ko‘rishni boshlaydi. Biroq Hajga ro‘yxatda 230- va 231-o‘rinlarni egallab turgan, 2022 yil fevral oyida ariza yozgan mahalladoshlari ketmoqda.Qo‘rg‘ontepa tumani ro‘yxatdagi vakillarining Saudiya Arabistoniga borish uchun viza bilan bog‘liq barcha hujjatlari tayyor va ular 27 iyun kuni yo‘lga chiqishlari rejalashtirilgan.Hech bo‘lmasa Haj ziyorati ro‘yxatida adolat bo‘lishi kerak-ku?Qorasuv shahri Birlik mahallasida yashovchi murojaatchi Anorxon Rahimova bilan suhbatimiz uzoq davom etdi.“Yaxshi niyatlar bilan 2014 yili Haj ziyoratiga borish uchun ariza topshirgan edim. Bu yilgi Haj kvotalari e’lon qilingach, mahalla raisi Mohigul Siddiqovaga telefon qildim. U meni ro‘yxatdagi o‘rnimni ko‘rgach, “Hajga, opa, 130-o‘rinda ekansiz. Sizdan oldingilarni yoshi to‘g‘ri kelmagan, imkoniyati yo‘qlar bilan gaplashib chiqsak, mahalla berilgan ikkita kvotadan bittasini sizga harakat qilamiz” dedi. Yaqinlarimiz bilan juda xursand bo‘ldik.Keyin xonadonimga kelib: “Opa, qarang, ikkita o‘ringa da’vogar oila imkoniyati yo‘qligi uchun bormaydigan bo‘ldi. Endi ulardan keyingi navbatda bo‘lgani uchun Boburjon Kenjaboyev ketyapti, ikkinchi kvotani imkoniyatga ega bo‘lganingiz uchun sizga gaplashaman”, deya ko‘nglimni ko‘tardi.Oradan vaqt o‘tdi. Xabar kelmadi. Tuman hokimligi mutaxassisi Husanboy Abdulhamidovning yoniga bordim. U menga “Bir-ikki kun kech qolibsiz-da” dedi. Men: “Uka, yordam bering. Eshitib yuribman. Hajga mendan yuzta o‘rin pastdagi odamlar ketyapti deyishyapti. Oxirigacha boraman” dedim.Tuman hokimining oldiga: “Ehtiyojmandlarga kerak bo‘lsa, homiylik yordami qilay” deb kiray desam, yana yordamchisi Husanboyga jo‘natdi. U esa “Opa, keyingi yilga birinchi navbatda ketasiz” deya va’da bera boshladi. Hali ham umid qilib turibman.Meni shaxsan o‘sha ketayotgan oilaga ham qarshiligim yo‘q. Alloh chaqirgan bo‘lsa, vaqti-soati kelgan bo‘lsa ziyoratga borib kelishsin. Lekin har ishda adolat bo‘lishi kerak-ku?” – deydi Anorxon Rahimova.Shundan so‘ng mahalla fuqarolar yig‘ini binosi tomon yurdik. Lekin dam olish kuni bo‘lgani uchun u yerda hech kim yo‘q edi. Mutasaddilardan izoh olish uchun Qo‘rg‘ontepa tuman hokimligi binosida bo‘ldik.Hokimlik mutasaddisi o‘z harakatlarini oqlashga urindiKo‘rg‘ontepa tuman hokimligi binosida mahalla fuqarolar yig‘ini raisi va Diniy ishlar bo‘yicha qo‘mitaning Qo‘rg‘ontepa tumani bo‘yicha bosh mutaxassisi Husanboy Abdulhamidov muammoli vaziyatga izoh berishdi.Mahalla fuqarolar yig‘ini raisi Mohigul Siddiqova o‘z hududidan qaysi fuqarolar ziyoratga ketayotganidan bexabar ekanini aytdi.“Mahallamiz uchun ikkita kvota berilgach, Hajga borish istagini bildirgan fuqarolar ro‘yxatida 20- va 21-o‘rinda turgan oilaning navbati kelgani aniqlandi. Ular farzandlari kasalligi bois bormasligini bildirishdi. Shundan so‘ng ro‘yxatda keyingi turganlarni o‘rgandim, 38-o‘rindagi Boburjon Kenjaboyevgacha bo‘lganlarning imkoniyati yo‘q ekan. Kenjaboyev imkoniyati borligini bildirgach, yig‘ilish bayoni va tavsiyanomasini yozdim.Anorxon Rahimova 130-o‘rinda ekan. U kishiga: “Sizgacha bo‘lgan odamlardan rozichiligini so‘rab chiqamiz” dedim. Baribir bu opamizning borishi qiyin edi. Chunki 38- bilan 130-o‘rin o‘rtasida mablag‘i bori chiqar edi”, deydi MFY raisi Mohigul Siddiqova.Siddiqovadan nega 230- va 231-navbatda turgan fuqarolar Hajga ketayotgani sababini so‘raganimizda: “Tuman hokimligining homiylik uchun alohida kvotasi bo‘lsa kerak. Lekin ularning qanday homiylik yordami ko‘rsatgani haqida ma’lumotlar menda yo‘q. Men bu insonlarning ketayotganidan bexabarman”, deya javob berdi.Diniy ishlar bo‘yicha qo‘mita mutaxassisi Husanboy Abdulhamidov bilan suhbatimizdan keyin, hokimlik Birlik mahallasidan hatto hokimlikdagi mavjud ro‘yxatda umuman qayd etilmagan ikki fuqaroni hech qanday navbatsiz, tavsiyanomasiz Haj ziyoratiga jo‘natayotgani aniq bo‘ldi.Buning sababini so‘raganimizda ular “tumanda homiylik ishlarini tashkil etgani uchun” jo‘natilayotgani aytildi. Biroq mutasaddi bu ikki fuqaroga na hokim, na mahalla fuqarolar yig‘ini tavsiyanomasini ko‘rsata olmadi. Qayerga, qanday homiylik qilishganini ham aytib bera olmay, ulardan homiylik borasida endi yordam so‘ralishini aytdi.Husanboy Abdulhamidov, shuningdek, homiylik qilgani uchun navbatsiz Hajga borish imkoniyati hech qaysi normativ-huquqiy hujjatda ko‘zda tutilmaganini tan oldi.Agar mahalladagi ro‘yxatga rioya qilinmasa, tuman hokimligi mutaxassisi ro‘yxatga istaganicha o‘zgartirish kiritsa, bunday ro‘yxatning ne keragi bor?Bu holatni ko‘rib, Haj ziyorati bilan bog‘liq ro‘yxatni shaffof ko‘rsatib turuvchi onlayn platformani tezroq ishga tushirish zaruriyati borligi yanada yaqqol namoyon bo‘ldi.Material davomida barcha ma’lumotlarga ega bo‘lsak-da ezgu umidlar bilan Haj safariga ketayotgan o‘sha yurtdoshlarimizning ismi-shariflarini oshkor qilmadik. Chunki bugun yoritayotgan muammoli holatning asosiy sababchisi – mulozimlardir.Elmurod Ermatov,Azizbek Ismoilov"
https://kun.uz/uz/news/2022/06/20/ikki-nafar-fuqaroni-qarshi-davlat-universitetiga-oqishga-kiritmoqchi-bolgan-samarqandlik-shaxs-ushlandi,2022-12-01 20:33:59.403571,"Qashqadaryo viloyati IIB axborot xizmatining xabar berishicha, 2022 yil 13 iyun kuni viloyat IIB va Bosh prokuratura huzuridagi iqtisodiy jinoyatlarga qarshi kurashish departamenti xodimlari ishtirokida tezkor tadbir o‘tkazilgan.Tadbirda, Samarqand viloyati Nurobod tumanida yashovchi shaxs ikki nafar fuqaroni tanishlari orqali Qarshi davlat universitetining Tarix hamda Boshlang‘ich ta’lim fakultetiga o‘qishga kiritishini aytib, ulardan 10 ming dollar talab qilib, pulni olayotganda ashyoviy dalillar bilan ushlangan.Qayd etilishicha, holat yuzasidan Jinoyat kodeksining tegishli moddalari bilan jinoyat ishi qo‘zg‘atilgan. Hozirda tergov harakatlari olib borilmoqda.Avvalroq, Samarqand, Toshkent va Andijon viloyatlarida pul evaziga fuqarolarni o‘qishga kiritmoqchi bo‘lgan universitet o‘qituvchisi, talaba va texnikum direktori ushlangandi."
https://kun.uz/uz/news/2022/06/20/nega-turkiyaga-ketishadi-subektivning-yangi-soni,2022-12-01 20:34:00.902790,"Xo‘sh, minglab hamyurtlarimiz yaxshi hayot izlab borayotgan shaharda ularni nimalar kutadi? Istanbulda ish topish, yashab ketish qanchalik oson, u yerdagi o‘zbeklar hayoti qanaqa?Vatandoshlarimizning uylarida mehmon bo‘lib, shu kabi savollarga javob oldik va doimgidek sifatli kontent tayyorladik. Ko‘rsatuvimiz oxirida bu mavzuda o‘z sub’yektiv xulosamizni ham qisqacha aytib o‘tamiz.SUBeKTIV dolzarb va rang-barang mavzularni o‘z yo‘nalishida ochib berishda davom etadi. Ko‘rsatuvlarimizni do‘stlaringizga ham ulashishni unutmang. Biz imkon qadar ko‘proq izohlarni kuzatib borishga harakat qilamiz: fikr-mulohazalaringizni albatta yozib qoldiring.Jamshidxon Ziyoxonov,
muallifLoyihamizni moddiy qo‘llab-quvvatlashni istagan vatandoshlarimizga:"
https://kun.uz/uz/news/2022/06/20/muhimi-otmga-kirishmas-togri-kasb-tanlash-abituriyentlarga-ruhshunos-tavsiyalari,2022-12-01 20:34:02.462154,"Oliy ta’lim muassasalariga qabul boshlanmoqda. Bu yil ham 1 milliondan oshiq abituriyent hujjat topshirishi prognoz qilingan. Ular fanlari mos keladigan 5 ta yo‘nalishni tanlash imkoniga ega. 5 ta yo‘nalish – 5 xil kasb bo‘lishi ham mumkin. Tanlanadigan kasb esa kelajak uchun muhim qaror hisoblanadi.Inson hayotining o‘rtacha uchdan bir qismi ishda o‘tadi. Ya’ni kelajakda qaysi sohada va kim bo‘lib ishlash umrimizning asosiy qismidan birini tashkil qiladi. Shu sababli ham insonning kelajak kasbini to‘g‘ri tanlashi muhim ahamiyatga ega.Kasb tanlashda nimalarga ahamiyat berish kerakligi, ota-onalarning farzandi tanloviga hurmat bilan qarashi lozimligi, kelajak sohasini tanlayotganda atrof-muhit insonga qay darajada ta’sir qilishi mumkinligi haqida psixolog Rozaliya Gabdulhaqova bilan suhbatlashdik.Oylik maosh va obro‘— Kasb tanlash – inson uchun xuddi juft tanlash kabi muhim qaror. Kasb faqat pul topish yoki vaqt o‘tkazish uchun emas, jamiyatga xizmat qilish, foydali ishlar qilish uchun ham tanlanadi.Odamlarning noto‘g‘ri kasb tanlashiga kasblar haqida yetarli bilimga ega bo‘lmaslik ham sabab bo‘ladi. Bizning jamiyatda ota-onalar bolalari uchun tanlov qiladigan holatlar ham bor. Bunda ularning zamonaviy kasblardan bexabarligi noto‘g‘ri tanlovga sabab bo‘ladi.Abituriyentlar OTMlarga hujjat topshirish boshlanadigan vaqtda muhim tanlov qarshisida qoladi. Boisi O‘zbekistonda OTMga kirish qiyin, tanlov yuqori. O‘zi xohlagan kasbga hujjat topshiray desa, o‘qishga kira olmaslikdan, kira olmasa – boshqalar oldida mulzam bo‘lishdan qo‘rqadi. Bu esa ularning o‘qishga kirish uchungina kasb tanlab qo‘yishlariga sabab bo‘lishi mumkin.Bundan tashqari, kasb tanlashda oylik maosh va shu sohaning jamiyatdagi obro‘siga ham alohida etibor beriladi. Biroq tushunish kerakki, qancha oylik maosh olish hozir sohadan ko‘ra insonning potensialiga, egallagan bilimiga ko‘proq bog‘liq bo‘lmoqda.“Bola tug‘ilgandanoq kasbini tanlab qo‘yishadi...”— Ba’zi ota-onalar tug‘ilajak bolasiga ham oldindan kasb tanlab qo‘yishadi, ba’zilar esa o‘smir bolasi uchun tanlov qilishadi.Lekin ota-ona tanlagan kasb ayni davrda aktual bo‘lmasligi, bolaning bu kasbga qobiliyati bo‘lmasligi mumkin. Ota-onalar o‘zlari xohlagan kasb uchun bolasidagi ma’lum qobiliyatlarini rivojlantirishga harakat qilishadi. Bunda bolaning asl qobiliyatlari esa rivojlanmay qolishi va majburan boshqa iqtidori ustida ishlanishi mumkin. Bu esa har doim ham omadli bo‘lavermaydi. Bola ota-ona xohlagan sohaga ham qobiliyatsiz, o‘zining haqiqiy potensiali ham rivojlanmay qolishi ehtimoli bor.“Faqat fanni bilish yetarli emas...”— Kasb tanlashda aqliy qobiliyatdan tashqari psixologik qobiliyat ham bo‘lishi kerak. Qaysidir sohani tanlashda aqliy qobiliyat va bilimdan tashqari o‘sha sohani egallashda qay darajada psixologik qobiliyatli ekani ham muhim.Agar hali kasb tanlashda ikkilanayotganlar yoki tanlab ulgurmaganlar bo‘lsa, bitta qog‘oz olib tanlamoqchi bo‘lgan kasblarini yozib chiqishi va 10 yildan so‘ng bu kasbda o‘zini qanday tasavvur qila olishini o‘ylab ko‘rishi mumkin.Bundan tashqari, psixologik va aqliy qobiliyatlarni yozib chiqish va bu qobiliyatlarni qaysi kasblarda ishlatish mumkinligini yozib chiqsa ham bo‘ladi. Yana bir e’tibor qaratish lozim bo‘lgan narsa – yashash hududidan kelib chiqib tanlanayotgan kasbning dolzarbligi. Mana shu omillarni hisobga olib kasb tanlashda kerakli qarorni qilish mumkin.“3 narsa muhim, lekin universitetda o‘qish emas...”— Kasb tanlaganda 3 ta asosiy narsa birlashishi lozim: qiladigan ishimizdan xursand bo‘lishimiz, rohat olishimiz kerak. Ikkinchi muhim jihat – yaxshi daromad topish. Uchinchisi esa jamiyatga foyda keltirish bilan bog‘liq.Bularga erishish uchun har doim ham OTMda o‘qish shartmas. Hozir OTMda o‘qimasdan ham zamonaviy kasblarni egallab yaxshigina mutaxassis bo‘lish mumkin.Zilola G‘aybullayeva suhbatlashdi.Tasvirchi va montaj ustasi – Abdusalim Abduvohidov.So‘nggi qo‘ng‘iroqdan so‘ng. Bitiruvchilar kasb tanlashda nimalarni hisobga olishi muhim?Diplomning davri o‘tdi. Tanlov qarshisidagi yoshlar nimalarni bilishi kerak?"
https://kun.uz/uz/news/2022/06/20/jizzaxda-sodir-bolgan-ythda-piyoda-vafot-etdi,2022-12-01 20:34:03.888064,"Jizzax viloyati IIB axborot xizmatining xabar berishicha, 2022 yil 11 iyun kuni soat 2:05 larda 4R-33 Jizzax-Paxtakor avtomobil yo‘lining Sharof Rashidov tumani Qang‘li mahallasidan o‘tuvchi 13 kilometrida odam o‘limi bilan bog‘liq yo‘l-transporti hodisasi sodir bo‘lgan.Jizzax shahri Xayrobod mahallasida yashovchi shaxs Vaz-2109 mashinasi bilan Jizzax-Paxtakor yo‘nalishida harakatlanib ketayotib, yo‘lni kesib o‘tayotgan Nurafshon mahallasida yashovchi 35 yoshli piyodani urib yuborgan.Oqibatda piyoda og‘ir tan jarohatlari olib shifoxonaning jonlantirish bo‘limiga yotqizilgan. Shifokorlar tomonidan ko‘rsatilgan tibbiy muolajalarga qaramasdan u vafot etgan.Qayd etilishicha, Sharof Rashidov tumani IIB tomonidan hodisa yuzasidan tergovga qadar tekshiruv o‘tkazilmoqda.Avvalroq, Jizzaxda qoidalarni buzgan holda harakatlangan Lacetti  urib yuborgan Damas yonib ketgandi."
https://kun.uz/uz/news/2022/06/19/galaba-va-maglubiyat-onlari-oav-vakillari-ortasidagi-zakovat-turnirida-finalchilar-va-sovrindorlar-aniqlandi,2022-12-01 20:34:05.874510,"19 iyun kuni Toshkentda OAV xodimlari hamda blogerlar o‘rtasidagi «Zakovat» turnirining saralash va pley-off bosqichi o‘yinlari o‘tkazildi.Saralash bosqichiga turnirda ishtirok etish uchun murojaat qilgan 59 jamoadan 55 tasi keldi. Dastlabki bosqich ikki turda o‘tkazildi va yakunda 32 jamoa pley-off bosqichiga yo‘l oldi.Ikki tur yakunlariga ko‘ra VPN jamoasi eng yuqori - 24 ochko (maksimum 30 ball) to‘plab, birinchi bo‘ldi. «Tanish-bilish» va «Million ilinjida» jamoalari mos ravishda 23 va 22 ochkodan jamg‘arib, ikkinchi va uchinchi o‘rinlarni egallashdi.Saralash bosqichida Kun.uz jamoasi ham ishtirok etdi, ammo keyingi bosqichga chiqa olmadi. Birinchi turdan keyin jamoada keyingi bosqichga chiqish uchun yaxshi imkoniyat saqlanib turgandi, ammo ikkinchi turdagi ko‘rsatkichlar tufayli jamoa jami 12 ochko bilan 34-o‘ringa tushib ketdi.Pley-off o‘yinlari ham to‘rt bosqichda o‘tkazildi. 1/16 finaldan keyin turnirda 16 jamoa qoldi. Nimchorak finaldan favoritlar turnirni tark eta boshladi, xususan saralash bosqichida birinchi bo‘lgan VPN jamoasi Kelajak liderlari jamoasiga 8:10 hisobida mag‘lub bo‘ldi, chorak finalda saralash bosqichida ikkinchi bo‘lgan «Tanish-bilish» Creativ team jamoasiga yutqazdi (6:8). Bu vaqtda saralash bosqichining uchinchi o‘rinni egallagan «Million ilinjida» jamoasi raqiblarini birin-ketin yengib, hal qiluvchi bahslargacha yetib keldi («Liderlar» 9:6, O‘zbekiston NMIU 8:4, Intel-B 5:4). VPN’ni chiqarib yuborgan Kelajak liderlari jamoasi esa Fiesta jamoasini yarimfinalga kuzatdi (3:4).Yarimfinalda Fiesta Energy bilan, «Million ilinjida» Creative Team bilan bellashdi. Bloger Sarvar Qurbonov yetakchiligidagi Energy jamoasi Fiesta’ni uch o‘yin natijasiga ko‘ra 2:1 hisobida mag‘lub etdi (3:4, 5:1, 3:1). O‘z navbatida, bloger Alimoff boshchiligidagi «Million ilinjida» Creative Team’ga qarshi dramatik bahsda kambek qayd etib (2-4, 4:0, 4:3), finalga yo‘l oldi.1 haftadan so‘ng — 26 iyun kuni jurnalist va blogerlar o‘rtasidagi «Zakovat» turnirida quyidagi juftliklar g‘oliblarni aniqlab berishadi:Chempionlik bahsi:
Energy — «Million ilinjida»3-o‘rin uchun:
Fiesta— Creative team.Ma’lumot uchun, Mass-media fondi hamda «Zakovat» intellektual klubi tomonidan 27 iyun — Matbuot va ommaviy axborot vositalari xodimlari kuniga bag‘ishlab «Zakovat» turniri tashkil etilgan.Turnirda O‘zbekiston Respublikasida rasman faoliyat ko‘rsatayotgan barcha ommaviy axborot vositalari jamoasi, shuningdek blogerlardan tarkib topgan erkin jamoalar ishtirok etmoqda.Turnirning umumiy sovrin jamg‘armasi 200 million so‘m. Bunda:1-o‘rin — 100 million so‘m;
2-o‘rin — 60 million so‘m;
3-o‘rin — 30 million so‘m;
4-o‘rin — 10 million so‘m bilan mukofotlanadi."
https://kun.uz/uz/news/2022/06/18/sotuv-bolimini-tizimlashtirib-savdo-hajmini-kotarmoqchimisiz,2022-12-01 20:34:07.971500,"Unda 19 iyun kuni, soat 10:00 da Toshkentda Ibrahim Gulyamov tomonidan bo‘lib o‘tadigan ""Biznesda sotuv tizimi"" mavzusidagi treningimizga sizni taklif qilamiz. Treningda qatnashish BePUL, lekin olingan bilimlar BeBAHO!Ro‘yxatdan o‘tish: https://clck.ru/rZvGtTrening jarayonida SIZ:Konsalting sohasida Ibrahim Gulyamov 2015 yildan buyon faoliyat yuritib keladi. Bu muddat mobaynida uning 2 oyda biznes bilan bog‘liq muammolarni yechish orqali sof foydani bir necha barobarga ko‘tarishga qaratilgan ""BIZNeS KOUChING"" dasturini 4200 dan ortiq tadbirkor bitirgan. Ularning orasida yurtimizda ko‘zga ko‘ringan “Najot ta‘lim”, “Xon Saroy”, “Asaxiy”, ""Andijon muzqaymoqlari”, “TuningHouse”, “Bs”, “Beshr”, “Brohouse” kabi kompaniyalar asoschilari, “Ro‘zmetov”, “Azon.tv”, “Rasulov GI”, “Dinay”, “UrGaz”, “Imzo” kompaniyalari rahbarlari va boshqalar ham bor. Oxirgi, ""Biznes Kouching 15"" dasturini 700 dan ortiq tadbirkor bitirib, sof foydasini umumiy hisobda $2,500,000 ga oshirishga muvaffaq bo‘lishdi va 1100 dan ortiq yangi ish o‘rni yaratishdi.2022 yil hisobida hududlarda tadbirkorlikni rivojlantirish, aholini tadbirkorlikka jalb qilish, xotin-qizlar va yoshlarning tadbirkorlik tashabbuslarini qo‘llab-quvvatlash maqsadida Samarqand, Qashqadaryo, Buxoro, Jizzax, Andijon Namangan, Farg‘ona viloyatlarida ishtirokchilar uchun bepul bo‘lgan Ibrahim Gulyamovning treninglari tashkil etildi.Treningga biznesidagi savdoni tushirayotgan muammolarni tahlil qilib, katta natijalar olib keladigan sotuv sistemasini yaratmoqchi bo‘lgan barcha tadbirkorlar taklif etiladi.A post shared by IBRAHIM GULYAMOV (@ibrahimgulyamov)Instagram: @ibrahimgulyamovTelefon: +998712009292Veb sayt: https://bk.pcg.uzReklama huquqi asosida"
https://kun.uz/uz/news/2022/06/18/toyda-kelinchakni-urgan-kuyov-kelinning-iltimosiga-kora-jarimaga-tortilmadi,2022-12-01 20:34:09.386097,"To‘y bazmida o‘tkazilgan o‘yinda yutqazib qo‘ygach, mag‘lubiyatga chiday olmay kelinning boshiga urgan mushtumzo‘r kuyov umr yo‘ldoshidan uzr so‘ragani aytilmoqda.“O‘zimni tutib turolmay qo‘lim ketib qoldi. Tushunmovchilik hal bo‘lgandan keyin to‘y davom etdi. Kelindan uzr so‘radim. Boshqa bunday bo‘lmaydi”, deya zo‘ravon kuyovning so‘zlarini keltirmoqda “Mening yurtim” telekanali.Telesyujyetda yigit va qiz bir yil davomida ahd-u paymon qilib yurgani haqida so‘z boradi.Internetda tarqalgan videoda kaltak yegan kelinning oldiga bir ayol yaqinlashgani va ayollar sahnani tark etgani ko‘ringandi. Bu ayol kelinning onasi bo‘lishi mumkinligi haqidagi taxmin o‘z tasdig‘ini topdi. Ona “Mening yurtim” telekanaliga bergan intervyusida kuyovning qarindoshlari uzr so‘ragach, to‘y davom etganini, qizi bilan qo‘ng‘iroqlashib turgani, yaxshi yashashayotganini aytgan.Oila va xotin-qizlar qo‘mitasi Surxondaryo viloyati boshqarmasi ham o‘sha kuni to‘y oxirigacha davom etgani va boshqa ko‘ngilsizlik sodir bo‘lmaganini ma’lum qilgandi. Qayd etilishicha, to‘ydan keyin hech kim huquqni muhofaza qiluvchi organlarga ro‘y bergan holat bo‘yicha murojaat qilmagan.Adliya vazirligi axborot xizmati Kun.uz'ga bergan ma’lumotga ko‘ra, mazkur kuyov-kelin shu yil 10 may kuni nikohga kirish uchun ariza bergan, biroq voqea shov-shuv bo‘lgan kezda FHDYo bo‘limida hali ularning nikohi qayd etilmagan. Ma’lum bo‘lishicha, tomonlarning nikohi 15 iyun kuni rasmiylashtirilgan va ularga nikoh tuzilgani haqida guvohnoma topshirilgan.Bosh prokuratura ro‘y bergan holat yuzasidan Uzun tumani IIB tomonidan kuyovga nisbatan Ma’muriy javobgarlik to‘g‘risidagi kodeksning 183-moddasi (mayda bezorilik) bilan ma’muriy ish qo‘zg‘atilib, to‘plangan hujjatlar ko‘rib chiqish uchun sudga yuborilganini ma’lum qilgandi. “Mening yurtim” telekanalining xabar berishicha, ish sud tomonidan ko‘rib chiqilgan va kelinning arizasi asosida kuyovga ma’muriy jazo qo‘llanilmagan.Avvalroq Gender tenglikni ta’minlash komissiyasi a’zosi Saida Mirziyoyeva voqeaga munosabat bildirib, “agar bu hodisa sizni va atrofingizdagilarni g‘azablantirgan, hayratga solgan bo‘lsa, demak atrofingizda sog‘lom jamoa bor. Mabodo “ayol erkakka yon bosishi shart”, “o‘zi aybdor, tili uzun bo‘lsa kerak” kabi gaplarni eshitayotgan bo‘lsangiz, mana bu haqiqiy falokatdir”, degandi.Surxondaryoda kuzatilgan voqeadan keyin Senatda maxsus Ishchi guruh tuzilgan bo‘lib, senatorlar xotin-qizlarga nisbatan zo‘ravonlik uchun jazoni kuchaytirishni rejalashtirmoqda. Qolaversa, yigit va qizlarni to‘ydan oldin Oila markazlaridagi mashg‘ulot va davra suhbatlariga jalb etish taklifi bildirilgan."
https://kun.uz/uz/news/2022/06/18/jizzaxda-50-gektar-yerni-500-million-somga-sotmoqchi-bolgan-klaster-masuli-ushlandi,2022-12-01 20:34:10.900878,"Jizzax viloyati IIB axborot xizmatining xabar berishicha, Jizzax shahrida yashovchi ayol chorvachilikni yo‘lga qo‘yish maqsadida yer maydoni olmoqchi bo‘lgan. Zarbdor tumani Oqar mahallasi hududida fermerlik qiladigan shaxs ayol bilan uchrashib, unga 50 gektar yerni 500 million so‘mga sotmoqchi ekanini aytadi. Shart bo‘yicha ayol oldindan 20 ming dollar berib, qolgan pulni keyin to‘lashiga kelishishadi.Shundan so‘ng yerni faqat auksion orqali sotib olish mumkinligini eshitgan ayol viloyat IIBga ariza bilan murojaat qiladi.Huquqni himoya qilish organlari hamkorligida o‘tkazilgan tezkor tadbirda Buxoro viloyati G‘ijduvon tumanida doimiy ro‘yxatda turib, Zarbdor tumani Oqar mahallasi hududidagi klasterda mas’ul lavozimda ishlovchi shaxs ayoldan 20 ming dollar olayotganda daliliy ashyo bilan qo‘lga olingan.Holat yuzasidan Zarbdor tumani IIB tergov bo‘limi tomonidan jinoyat ishi qo‘zg‘atilgan. Hozirda tergov harakatlari olib borilmoqda."
https://kun.uz/uz/news/2022/06/17/onkogematologiya-markazi-hadik-va-umidlar-maskani-prezident-tashriflaridan-song-nimalar-ozgarmoqda,2022-12-01 20:34:12.357663,"Prezident Shavkat Mirziyoyev bu markazga tez-tez tashrif buyuradi va har safar bemorlar, ayniqsa bolajonlar bilan uchrashadi, suhbat quradi. Ularning ko‘nglini ko‘tarish, hayotga kurashuvchanligini oshirish uchun dalda va va’dalar beradi, hammasi ortda qolishiga ishontirib qaytadi.Butun mamlakat bo‘ylab keladigan bemorlarga xizmat ko‘rsatuvchi bu markaz yaqinda yangi binolarga ko‘chib o‘tdi va yangicha sharoitda ishlay boshladi. Qatortol ko‘chasi yaqinida, aholi yashash mavzelari ichidagi oldingi shifoxona bugungi kun talabiga javob bermay qolgandi. Fidoyi shifokorlar va sabrli bemorlar o‘sha eski shifoxonada ham kasallikka qarshi astoydil kurashib kelishgan, yozda issiq, qishda sovuq va tor palatalarda siqilib qolishgandi. Prezidentning avvalgi tashrifidan so‘ng barcha bemorlarni yangi markazga ko‘chirishga qaror qilindi. Chilonzor tumanidagi Arnasoy ko‘chasida barcha qulayliklarga ega zamonaviy markaz foydalanishga topshirildi.Bemorlar uchun nafaqat chiroyli binolar, balki zarur yeguliklar va dori-darmon ta’minoti butunlay qayta ko‘rib chiqildi. Eng muhimi – malakali tibbiy xizmat yangi bosqichga olib chiqildi.Quyidagi raqamlar o‘zgarishlarning aniq ifodasi bo‘la oladi:Yanada to‘liqroq ma’lumotni rasmiylar taqdim etgan infografikalarda ko‘rish mumkin:Bundan tashqari xorijiy davlatlar bilan ilmiy hamkorlik jonlantirildi, doimiy muloqot uchun sharoit yaratildi, chet ellik shifokorlarning O‘zbekistonga tashriflari va faoliyati yo‘lga qo‘yildi.17 iyundagi tashrif davomida prezidentning ota-onalar va bolalar bilan suhbatlaridagi kayfiyat oldingisidan farq qilishi sezilib turdi, chunki qator rejalar amalga oshirilgan va yangilari ustida ishlanmoqda.Kun.uz sayti uyushtirgan xayriyalarning salmoqli qismi ham aynan oqqonga chalingan bemorlarga qaratilgan. Bugun ular davlatning e’tiborini va g‘amxo‘rligini his qilishi bu murakkab kasallikka qarshi kurashishda juda muhim.Abror Zohidov “Bolaga bitta tikan kirsa, onaga o‘n baravar og‘riq bo‘larkan” — farzandining hayotidan hadikda yashaydiganlar"
https://kun.uz/uz/news/2022/06/17/ozbekneftgaz-qashqadaryo-hududidagi-gaz-haydash-agregatlari-va-texnologik-qurilmalar-meyoriy-ish-rejimidan-avariyaviy-holatda-toxtadi,2022-12-01 20:34:13.794151,"Buning natijasida, “Sho‘rtan neft va gaz qazib chiqarish boshqarmasi”ga qarashli barcha texnologik qurilmalari va “Bateman” (4 ta), “KMPO” (5 ta), “Shimoliy Nishon” (3 ta), “Sho‘rtan” bosh inshootida joylashgan tozalangan gazni magistral gaz quvurlariga yetkazib beradigan (4 ta) kompressor stansiyalarida jami 16 ta gaz haydash agregatlari va texnologik qurilmalari me’yoriy ish rejimidan avariyaviy holatda to‘xtadi.Ushbu holat “Sho‘rtan neft va gaz qazib chiqarish boshqarmasi”, “Gissarneftgaz” QK va “Epsilon D.C.” XK tomonidan qazib chiqarilayotgan uglevodorodlar hajmiga salbiy ta’sir ko‘rsatdi.Gaz haydash agregatlari va texnologik qurilmalarning to‘xtab turish vaqtida, “Sho‘rtan gaz kimyo majmuasi” MChJga va “Uzbekistan GTL” zavodiga yetkazib berilayotgan xomashyo gazining qisqarishiga olib keldi.Bu holat shuningdek, zavodlardagi ishlab chiqarish quvvatlari pasayishiga hamda tayyor mahsulot ishlab chiqarish hajmini kamayishiga olib keldi.Hozirda elektr ta’minoti qayta tiklangandan so‘ng, boshqarmaning malakali mutaxassislari tomonidan olib borilgan sa’y harakatlari natijasida to‘xtab turgan 16 ta gaz haydash agregatlari birin-ketin ishga tushirilmoqda.To‘xtab qolgan texnologik qurilmalarni qayta ishga tushirish va to‘liq ish rejimida ishlashini ta’minlash bo‘yicha barcha zaruriy ishlar olib borilmoqda.“O‘ztransgaz” AJ magistral gaz quvurlariga tabiiy gaz yetkazib berish hajmi bosqichma-bosqich tiklanmoqda.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/17/supurgi-ortidan-million-daromad-qilayotgan-bostonliklar,2022-12-01 20:34:15.417337,"Andijon viloyati, Bo‘ston tumani “Xalqobod” MFYdagi xonadonlar supurgi yetishtirish bilan shug‘ullanishadi. Mahallada 661 ta xonadon bo‘lib, deyarli barcha xonadonning daromadi shu hunardan.Bug‘doydan bo‘shagan yerlarga supurgi urug‘i sochiladi. To‘rt oyda hosil yig‘ishtirilib olinadi va tayyor holatga keltirish uchun ishlov beriladi. Bu dehqonchilikning yaxshi tomonlari ko‘p.Masalan, yig‘ishtirib olingan supurgining narxi dehqonni qoniqtirmasa, 2-3 yil davomida saqlab qo‘yishi va keyinchalik sotuvga chiqarishi mumkin.Barcha hunarlar kabi bu hunarning ham o‘ziga yarasha mashaqqatlari bor. Ammo daromadi yaxshi. Sababi supurgidan urug‘ va chorva ozuqasi ham olinadi.“Kasbim o‘qituvchi. Qo‘shimcha daromad sifatida supurgi yetishtirish bilan shug‘ullanamiz. Har yili fermerlardan, klasterlardan bug‘doydan bo‘shagan yerlardan shartnoma asosida yer olamiz va kuzgi dehqonchilikni qilamiz. Bitta supurgi emas, buning bargi chiqadi xo‘jalik mollarga o‘t bo‘ladi. Doni bo‘ladi, qo‘y boqamiz, yem bo‘ladi” – deydi Zuhriddin Abdujabborov.To‘rt oy davomida qilingan mehnat samarasi – bir gektar yerdan 10-12 million so‘m daromad qilish mumkin. 1 gektar yerdan 2 mingdan 2,5 ming donagacha supurgi yetishtiriladi.Ayni kunlarda supurgilarning donasi 13 mingdan ulgurji narxlarda sotilmoqda. Supurgilarni qo‘shni viloyatlardan ham kelib olib ketishadi. Mahalla yoshlari esa shu kasb orqasidan mavsumiy ish bilan ta’minlangan.Abduvali Qurbonov, Kun.uz muxbiriTasvirchi va montaj ustasi – Azizbek Ismoilov."
https://kun.uz/uz/news/2022/06/17/reportaj-samarqandlik-ayol-godagini-nega-qiynoqqa-soldi,2022-12-01 20:34:16.838550,"Ona bilan dastlab Payariq tumanidagi Chelak shifoxonasi bolalar bo‘limi mudiri Faxriddin Do‘stmatov suhbatlashgan. Uning aytishicha, bolakay viloyat ko‘p tarmoqli bolalar markazida bolalar tserebral falajidan davolanib turadi. Ayol bu markaz tomonidan yozib berilgan dorilarni olib kelib, hududiy shifoxonada ambulator tartibda davolashni so‘ragan. Ona-bola ikki kun Chelak shifoxonasida ambulator tartibda muolaja olgan.O‘sha kunlari ular bilan bir palatada bo‘lgan ayol onaning bolasiga qilgan harakatlarini tasvirga olib, ijtimoiy tarmoqlarda tarqatgan.Do‘stmatov ona bilan suhbatlashganda unda ortiqcha asabiylik ko‘rmaganini qo‘shimcha qildi.Samarqand viloyat Ichki ishlar boshqarmasi onaga nisbatan jinoyat ishi qo‘zg‘atilganini ma’lum qildi. U Payariq tuman IIB binosiga olib borilgan va tergov qilinmoqda. Shu sababli ayol bilan suhbatlashishga ruxsat berilmadi. “Ayolning oilaviy sharoitidan yaxshi xabardorman. Bunday holatga shu paytgacha guvoh bo‘lmaganmiz, ortiqcha gap ham eshitmaganmiz. Ikki yil davomida bemor bolaga qarab yurish oson emas. Ayol bolalariga mehribon, viloyatma-viloyat yurib, bolasini davolatishga harakat qilyapti.Bola doim yuqori haroratda bo‘lib, uxlamay chiqadi. Ayol juda charchagan. Shu kunlarda nafaqat go‘dakka, balki onaning o‘ziga ham yordam kerak, deb hisoblayman”, – dedi Boshqo‘rg‘on mahallasi raisi Erkinoy Xudoyberdiyeva.Hudud patronaj hamshirasi Gulnora Mahmudova bolasini kaltaklagan ona bilan har hafta muloqotda bo‘lishini aytdi. Bola yetti oylik bo‘lib tug‘ilgan. Uning aytishicha, biror marta onada agressiv harakatni sezmagan. Aksincha, bolalarini yaxshi ko‘rishiga guvoh bo‘lganini aytmoqda.Bola ayni vaqtda viloyat ko‘p tarmoqli bolalar markazida, shifokorlar nazoratiga olingan. Markaz bosh vrachi Mamatqul Azizov bola haqiqatan ham shu yerda davolanib turishini tasdiqladi. U bolalar tserebral falajligi bilan tug‘ilgan.Azizovga ko‘ra, hozircha bolaning holati og‘ir va bu holat uning tug‘ma kasalligi bilan bog‘liq.Dastlabki ko‘rikka ko‘ra, bolada sepsis belgilari bor. Shuningdek, issig‘i baland, ozg‘in, oqsil va ovqat yetishmovchiligi bor. Shu sababli jonlantirish bo‘limiga yotqizilgan.Bosh vrach bolaning badanida ko‘karish va hech qanday jarohat alomatlari yo‘qligini qo‘shimcha qildi.“Ayolim farzandlarimizga doim mehribon”Biz bolaning otasi bilan suhbatlashib, yuqoridagi holatga izoh so‘radik. Ota biz bilan suhbatlashgunga qadar tarqalgan videoni hali ko‘rmaganini bildirdi. Shu sababli ayolimdan vahshiylarcha harakatni kutmayman, dedi.Er, shuningdek, ayolining nafaqat katta farzandi, balki o‘sha zug‘um qilingan bolaga ham avval biror marta ortiqcha harakatini sezmaganini aytdi.Ular farzandining tuzalib ketishiga umid bildirib, doim davolatib kelmoqda. Har davolangandan so‘ng ikki-uch oy bolada biroz ijobiy o‘zgarish bo‘ladi va yana 24 soatlab yig‘laydi, tez-tez harorati ko‘tariladi. Er-u xotin tonggacha navbati bilan bolani ovutish, ko‘tarib chiqishga odatlangan.Erkak ayolining bu harakatini oqlamasa-da, uning mehribonligini e’tirof etdi. Ayoliga tanbeh berishi, biroq farzandiga o‘zi onalik qilishini istashini bildirdi.Markaz bosh vrachi Azizov bolakay kamida shifokorlar nazoratida bo‘lishini va otasi istagan vaqtda uni ko‘rishga ruxsat berilishini ma’lum qildi.Mavzu ijtimoiy tarmoqlarda muhokama qilinyaptiVoqea ijtimoiy tarmoqlarda keng muhokamalarga sabab bo‘lmoqda. Tarmoq foydalanuvchilari orasida ayolni kechirmaslik, qat’iy chora ko‘rish talab qilayotganlar bor. O‘z navbatida, ayrim tarmoq faollari ayolni jazolash chora emasligi, uning ruhiy va oilaviy sharoitini o‘rganib, yordam berishni taklif qilmoqda.Hilola Murtazoyeva: “Har qanday sharoitda ham bolani do‘pposlashning bir uzri yo‘q, nega uradi voyaga yetmagan himoyasiz bolani? Har qanday sabab qilib bo‘lingan jinoyatni oqlamaydi”.Ubaydullo Mustafo: “Bolaning tarbiyasini majruhlarga ishonish to‘g‘ri bo‘lmaydi. Bola bularning tarbiyasini olib komil inson bo‘lishiga ishonib bo‘lmaydi”.Sirojiddin Rauf: “Bolani olib qo‘yish kerak. O‘ziyam norozi bo‘lmaydi...”Asliddin Alimardon: “Videoning o‘zi ko‘rsatib turibdi: ayolning tinkasi qurib, qoqsuyak bo‘lib qolgan. Albatta, zo‘rkaltakni hech nima bilan oqlab bo‘lmaydi, ammo masala jamiyat darajasiga ko‘tarilgan ekan, ayolni ayblayotgan jamiyat ayolning nega shu holga kel(tir)gani haqida ham o‘ylashi, xulosa qilishi kerak”.Muhabbat Nazar: Tinkasi qurigan bolani urib tashlash – vijdonsizlik. Umuman, oilaga moddiy va ma’naviy kuchli dastak kerak. Bundan keyin viloyat rahbari oilani e’tibordan chetda qoldirmaydi, deb umid qilamiz. Onaga psixologik yordam ko‘rsatilsa, hammasi joyiga tushib ketadi. Ona-bolani bir-biridan ajratib bo‘lmaydi.Nazokat Azim: Voh! Bu bechoralik qursin. Nogiron bolali oilalarni qo‘llab-quvvatlash tizimini mukammallashtirish kerak. Shu onani jazolashning hech kimga nafi yo‘q. O‘zidan o‘tganini o‘zi bilyapti. Nogiron tuqqaniga hamma onani ayblaydi, odatda. Bu juda og‘ir mavzu. Men ham rahm qilishlarini so‘rayman.Bobur Norov: Bu stressda bo‘ladimi, boshqa holatdami, Alloh yaratgan ne’matni bandasi jazolashga haqqi yo‘q. Bu ayolni jinnixonaga yotqizish kerak, davolash kerak, onalik xuquqidan mahrum qilish kerak. Aks holda bu bolani o‘ldirib qo‘ymasligiga kim kafolat beradi?Asliddin Mustafoyev: Ayol bilan bolaning taqdirini endi qonun belgilaydi. Ammo jamiyat bu signalni o‘tkazib yubormasligi kerak. Yaqinda o‘qidim, ajrimlar soni yana oshibdi. Bu – yetim bolalar sonining oshgani. Ularning onalari endi ham ona, ham ota o‘rnida bo‘lishga majbur. Zimmadagi bunday majburiyat kuchli irodasi bo‘lmagan har qanday odamni sindiradi. Ruhiy zo‘riqishiga sabab bo‘ladi... Bu yog‘ini tasavvur qilishning o‘zi dahshat.Eslatib o‘tamiz, onaga Jinoyat kodeksining 110-moddasi 2-qismi, ya’ni voyaga yetmagan shaxsni qiynash bilan jinoyat ishi ochilgan.Isomiddin Po‘latov,
Kun.uz muxbiri.Tasvirchi va montaj ustasi: Faxriddin Hotamov."
https://kun.uz/uz/news/2022/06/17/samarqandda-kanalda-chokib-ketgan-16-yoshli-osmirning-jasadi-sakkiz-kunda-topildi,2022-12-01 20:34:18.268251,"Samarqand viloyati prokuraturasi matbuot xizmatining xabar berishicha, 2022 yil 8 iyun kuni soat 12:00 larda, Urgut tumani Rahmatobod mahallasida yashovchi 2006 yilda tug‘ilgan F.M. o‘g‘li o‘z ehtiyotsizligi oqibatida mahalla hududidan oqib o‘tuvchi kanalga tushib ketib, cho‘kib ketgan.Mazkur holat yuzasidan olib borilgan tergovga qadar tekshirish jarayonida mahallaning 65 nafar fuqarosi, tuman IIB xodimlari hamda tuman FVB mutaxassislar ishtirokida F.M. suvga tushib cho‘kib ketgan joylar ko‘zdan kechirilgan.2022 yil 16 iyun kuni soat 13:30 larda Boybul mahallasi hududidan o‘tgan Samarqand-Panjikent yo‘lini kesib o‘tuvchi Yangi Darg‘om kanalining o‘ng tomon qirg‘og‘idan F.M.ning murdasi tan jarohatlarisiz topilgan.O‘lim sababini aniqlash uchun sud tibbiyot ekspertizasi tayinlangan, biroq marhumning ota-onasi va yaqin qarindoshlari holat yuzasidan biror-bir kishiga da’vo va e’tirozlari yo‘qligini bildirishgan va ekspertizadan o‘tkazishga rozi bo‘lishmagan.Shundan so‘ng F.M. ehtiyotsizlik oqibatida suvga tushib cho‘kib vafot etishi holatida biror-bir shaxsning harakati yoki harakatsizligida jinoyat tarkibi bo‘lmaganligi sababli, Urgut tuman prokuraturasi tomonidan jinoyat ishi qo‘zg‘atishni rad etish haqida qaror qabul qilingan.Avvalroq, Qashqadaryo viloyati Nishon tumanida 9-sinf o‘quvchisi sinfdoshlari bilan cho‘milishga borib, kanalda cho‘kib ketgandi."
https://kun.uz/uz/news/2022/06/17/sos-ozbek-tilidagi-xorijiy-atoqli-nomlar-va-sozlar-imlosida-hanuzgacha-yakdillik-yoq,2022-12-01 20:34:19.912134,"“Bizning til, adabiyotimizning eng so‘ng kunlari farg‘onali Umarxon zamonida edi. Til, adabiyotimiz Umarxon paytida birdan yashnab ko‘tarildi-da, undan keyin sekin-sekin pasaya boshladi. Bora-bora yiqilishning, yo‘qolishning eng og‘ir, eng qora daqiqalarini o‘tkazdi”.Fitrat, “Tilimiz” maqolasidanHamon to‘liq tartibga solinmagan alifbo, murakkab til qoidalari, o‘zbek tili faol leksikasining haminqadarligi va buning ustiga o‘zbek tiliga chetdan so‘z qabul qilish prinsiplari ishlab chiqilmagani bugungi o‘zbek tili “yo‘qolishining, yiqilishining navbatdagi eng og‘ir daqiqalari”ga sabab bo‘layotganday.Xorijiy tillardan matnlarni o‘zbekchaga o‘girganda ism-familiya, joy nomlari kabi atoqli otlar OAV va tarjima kitoblarida turli-turlicha yozilmoqda. Kimdir haliyam rus tilidagi shaklini qo‘llasa, kimdir ingliz tilidagi talaffuzni afzal ko‘ryapti. O‘zbek tilida aynan shunday so‘zlarni yozishda qabul qilingan orfoepik, orfografik o‘zgarmas qoida bormi?Kun.uz shu mavzuda mutaxassislar fikri bilan qiziqdi.“O‘zbek tiliga chetdan so‘z qabul qilish masalasi ilmda hamon ochiq turibdi”Adliya vazirining davlat tili masalalari bo‘yicha maslahatchisi Shahnoza Soatova o‘zbek tiliga chet tillardan atoqli otlar va umuman so‘z qabul qilish masalasida aniq qoidalar ishlab chiqish uchun siyosiy iroda kerakligini aytadi.— Xorijiy so‘zlar, atoqli otlarni o‘zbek tiliga qanday qabul qilish – umumiy bir masala. Buning tagida bitta umumiy fundamental muammo bor. Ya’ni o‘zbek tiliga chetdan so‘z qabul qilish prinsiplari ilmda ochiq turibdi. Mustaqilligimizga 30 yil, tilimizga davlat tili maqomi berilganiga undan ham ko‘p vaqt bo‘lganiga qaramay, haligacha shu qoidalar ishlab chiqilmagan.Biz hozir so‘zlarni yo rus, yo asl tilda qanday bo‘lsa, shunday oladigan bo‘lganmiz. Bu juda noto‘g‘ri amaliyot. Masalan, mamlakatingizga chetdan mehmon kelsa, albatta, shu mamlakat qonun-qoidalari asosida yashashi kerak. Nega endi tilimizga kirib kelgan mehmon so‘zlar til qoidalarimizga bo‘ysunmasligi kerak?Masalan, nega hamma Selchuk Bayraktar, Rejyep Tayyip Erdo‘g‘an qilib o‘girdi? Nega o‘zimizga moslab o‘girmaymiz? Saljuq Bayroqdor yoki Rajab Toyyib Erdo‘g‘an deb yozmaymiz.Bugungi kunda tilimiz ingliz tilidagi so‘zlar bosimi ostida qoldi. Va ularga qarshi ham hech narsa qilolmayapmiz. Demak, orfoepik, orfografik qoidalar ishlanmagan. Ya’ni biz so‘zni o‘zimizning tilimizga moslaymizmi yoki o‘girilayotgan tilga moslab olamizmi, degan savol ochiq qolmoqda. Masalan, turklar boshqa tildan so‘z qabul qilsa, o‘sha tilda qanday yozilsa, shunday oladi va shunday o‘qiydi. Ya’ni bu yerda ma’lum bir prinsip bor.Masalan, nega biz televideniye so‘zini televideniya deb urg‘uni boshqa joyga qo‘yib talaffuz qilganlar ustidan savodsiz deb kulamiz? Axir bizning tilimizning tabiati o‘sha yerdagi urg‘uni qabul qilmayapti. Bu o‘zbek tili uchun uzunlik qilyapti. Demak, o‘zbek tiliga moslagan bo‘g‘inga urg‘u qo‘yishimiz kerak.Bu borada qilinadigan ishlar ko‘p, buning uchun ilmiy ishlanmalar, tegishli tashkilotlardan ko‘rsatmalar kerak va bu ko‘rsatmalarni ishga tushirish uchun siyosiy iroda kerak.“Rus tilidagi manbalar hech qachon asliyatga to‘g‘ri kelmagan”Xitoy tilidan Konfutsiyning “Muhokama va bayon”, Mengzining “Mengzi”, Laozining “Dao va fazilatlar kitobi” asarlarini o‘zbek tiliga tarjima qilgan, “Xitoycha-o‘zbekcha qisqacha tematik lug‘at”, “Xitoycha-o‘zbekcha so‘zlashgich lug‘at”lar muallifi, tarjimon-jurnalist Ilhom Qosimovning fikricha, xitoy tilidan atoqli otlarni asliyatiga yaqin o‘girishga o‘zbek tilining yuz foiz imkoniyati yetadi.— Haqiqatdan xitoylik shaxslarning ismi va geografik joy nomlari, shaharlar, provinsiyalarning nomlarini to‘liq rus adabiyotlari, rus manbalaridan olganmiz. Lekin rus tilidagi manbalar hech qachon asliyatga to‘g‘ri kelmagan. Chunki o‘quvchilarim ba’zan xitoylik tarixiy shaxsning rus tilidagi ismini tashlashadi. Va shu shaxsning xitoy tilidagi ismini topib berishimni so‘rashadi. Xitoydagi provinsiya yoki shahar nomlarini diplom ishida yoki biror hujjatda yozish kerak bo‘lganda, o‘sha narsani xitoycha iyeroglifda yozilishi va asliyatda qandayligini so‘rashadi. Demak, rus tilidagi variant asliyatdan juda uzoqlashib ketganki, ularni asl xitoycha variantini topish qiyin.Aslida, atoqli otlarni xitoy tilidan to‘g‘ridan to‘g‘ri, asliyatiga yaqin o‘girishga o‘zbek tilining deyarli 100 foiz imkoniyati mavjud. Faqat lotin alifbosida 1-2ta tovushni chiqarolmasligimiz mumkin.Masalan, Xitoy sotsialistik partiyasi birinchi raislaridan biri 毛泽东 – Máo Zédōng (ingliz tilida o‘qilishi). Lekin uni ruslardan o‘rganib Mao Tszedun deymiz va ma’no ham o‘zgarib ketgan. Xitoy tilida “dong” – sharq va “dun” – tonna degan ma’nolarni anglatadi. Bu bo‘yicha inglizlar to‘g‘ri qilgan, ular xitoy tilidagi variantni to‘g‘ridan to‘g‘ri qabul qilishgan.Yoki XXR raisi Si Jinping – bu xitoy tilida aytilishi. Ruslar tanlagan Si Tszinpin shaklda ism chiqmayapti. “Tszinpin”da boshi va oxiridagi tovush xitoy tilida bunday talaffuz qilinmaydi. Jinping shaklida talaffuz qilinadi va oxirida “-pin” emas, “-ping” bo‘ladi. Bu yerda “ng” tovushi xitoy va o‘zbek tillarida bor.Yoki Xitoydagi shahar nomlaridan biri – 石家庄 – Shíjiāzhuāng. Bu rus tilida Shitszyachjuan, ingliz tilida Shijiazhuang deb qabul qilingan.Bu borada shaxsiy fikrim: biz rus tilidan ko‘ra, ingliz tilidagi variantidan foydalansak, maqsadga muvofiq bo‘lardi. Chunki inglizlar asl variantni saqlashga harakat qiladi.Xitoyliklarning o‘zi esa har bir xorijiy so‘zni o‘z tiliga tarjima qiladi. Masalan, kompyuter Amerika, Britaniya va bizda ham bir xil aytilsa, xitoyliklar bunday demaydi, ular o‘zlari uchun so‘z o‘ylab topishgan. Xorijiy atoqli otlarni ham o‘zlariga qulay shaklini tanlaydi.“Xorijiy tildagi atoqli otlarni qanday eshitilsa, shunday yozishga harakat qilamiz”Sharqshunoslik instituti tarjimashunoslik kafedrasi dotsenti, tarjimon Xayrulla Hamidov atoqli otlar masalasini turk tili misolida tushuntirishga harakat qildi. Uning aytishicha, turklarning o‘zi ham boshqa tillardan so‘z qabul qilganda, ham o‘sha tildagi yozilish, ham talaffuzni saqlab qolishadi.— Men o‘zim va shogirdlarim, ya’ni talaba-magistrlarim turk tilidan o‘zbek tiliga tarjima qilinayotganda ismlar, joy nomlarini iloji bo‘lsa qanday eshitilsa, shunday yozilishini, shu bilan birga o‘zbek tili fonetik qoidalarini buzmagan holda berishga harakat qilamiz.Ammo shu bilan birga, ayrim hollarda ismlarni berayotganda quyidagicha yo‘l tutilishini maslahat beramiz. Masalan, turkchada Feride bo‘lsa, o‘zbekchada uni Farida deb berilishi, Niluferni – Nilufar, Reshidni – Rashid, Haji Bektash Velini – Hoji Bektosh Vali, Ankara – Anqara deb berilishini talab qilamiz.Yoki ayrim familiyalarni fonetik qoidalarga moslab quyidagicha bergan ma’qul: Akchag‘ – Oqchog‘, Aktash – Oqtosh, Chetinkaya – Chetinqoya, Akba – Oqbol, Ikbal – Iqbol kabi.Bizning tarjimalarda Reshat Nuri Guntekin – Rashod Nuri Guntekin, O‘mer Seyfettin – Umar Sayfiddin, Seit Faik Abasiyaniq – Said Foiq Abasiyoniq deb to‘g‘ri berilmoqda. Shunga qaramay, juda ko‘p xatoliklar, ayniqsa film tarjimalarida juda ko‘p xatoliklarga yo‘l qo‘yilmoqda va bu sir emas.Turklarning o‘zi boshqa tillardagi atoqli otlarni o‘sha til egalari qanday talaffuz qilishsa, shunday talaffuz qilishga harakat qilishadi. Hatto chet tildagi yozilishini ham saqlab qolishadi. Masalan, Bill Clinton'ni aynan o‘zidek yozishadi, lekin Bill Kilinton deb talaffuz qilishadi, holbuki turklarda “s” harfi o‘zbek tilidagi “j” tovushini beradi. Ya’ni yozuvda “Bill Jlinton” bo‘lishi kerak. Yoki Coca Cola ham turk tilida aynan yoziladi, lekin “joja jola” deb emas, “koka kola” deb talaffuz qilinadi.“Ismlarni o‘zbekchalashtirayotganda ehtiyotkorlik kerak, ularning sharqona varianti bo‘lishi mumkin”Lev Tolstoy, Erix Maria Remark, Jyek London, Stiven King asarlari tarjimoni Saidjalol Saidmurodov asosan rus tilidan tarjima qiladi. Tarjimon chet el atoqli nomlarini asliyatdagi til qonun-qoidalari asosida o‘zbek tiliga moslashtirishni afzal ko‘radi.— Basharti, tarjima uchun tanlangan asar rus adabiyotiga tegishli bo‘lsa, so‘zsiz, bevosita original tildan tarjima qilaman. Ammo-lekin tarjima qilayotganim matn ingliz, fransuz, nemis yoki boshqa millat adabiyotiga oid bo‘lsa, bilvosita rus tilidan o‘giriladi. Lekin bu holda ham imkon qadar asos sifatida original matnga yuzlanaman.To‘g‘ri, asliyatdan tarjima qilganga nima yetsin. Biroq hamma tarjimonlar ham zullisonayn bo‘lolmaydi-da. Haytovur, farang adibi Gi de Mopassanning hikoyalarini ba’zi “chapdast” tarjimonlar kabi ingliz tilidan o‘girgandan ko‘ra, tajribamizdan o‘tgan rus tili orqali o‘zbek tiliga o‘girganimiz ma’qulroqmidi, deb o‘ylayman.Chet el atoqli nomlari uchraganda, albatta, asliyatdagi til qonun-qoidalari asosida o‘zbek tiliga moslashtirish lozim. Ayniqsa, ismlarni o‘zbekchalashtirayotganda o‘ta ehtiyotkor bo‘lmoq lozim. Negaki o‘sha ismning sharqona varianti bo‘lishi mumkin (masalan Benjamin – Ibn Yamin, David – Dovud, Iosif – Yusuf va h.k.).Boshqa, joy nomlari, o‘zga bir millatning o‘ziga xos bo‘lgan atoqli otlar tub mohiyatidan kelib chiqib, o‘zbekchalashtirilgani ma’qul. Basharti, shunday so‘zlarga duch kelinganda, o‘zimizning suyumli ona tilimizga, shuurosti sezimlarimizga yondashganimiz ma’qul.Muqobili o‘zimizda mavjud nom-atamalarning rus tilidagisini olishimiz shart emas, o‘zimizda “h” turganda “g”ni qo‘llash, o‘zimizda “Lubnon” turganda “Livan” deyishimiz, “Habashiston”ni “Efiopiya” deyishimiz maqbul emas.Chetnikini qo‘ying, hozir Tiyonshon tog‘ini “Tyanshan” deb atash juda urfga kirgan. Qani endi “Hoy, baraka topgur, loaqal Erkin Vohidovning “Senga tengdosh Pomir-u Oqsoch Tiyonshon, o‘zbegim” satrlarini eslasang bo‘lmaydimi?! O‘quvchilik davrimizda hammamiz o‘qiganmiz, yodlaganmiz-ku”, deydigan odam topila qolsa.Abdulla Qahhor, Mirzakalon Ismoiliy, Mirkarim Osim, Vahob Ro‘zimatov, Xolida Ahrorova, Qodir Mirmuhamedov, Nizom Komil kabi ustoz tarjimonlarning tarjimalarini o‘qib, ular ishlatgan nozik, diqqatga sazovor iboralarni asliyatga solishtiraman va shu yo‘l bilan bu ustozlar amaliyotidan saboq olaman. Bundan tashqari, yangi so‘z yasab ko‘raman, keyin shu so‘zni ustozlar bilan kengashamiz. Agar ma’qul bo‘lsa, tarjimada qo‘llayman.Avvalboshda tarjima matnda “samovar”, ya’ni “o‘ziqaynar”, “pulemyot”, ya’ni “o‘tsochar”, “porox” – “o‘tkukun” shaklida yasama so‘zlarni ishlatib ko‘rdim, o‘quvchida ko‘nikma hosil bo‘lgach, yasama so‘zni bemalol alohida ishlatadigan bo‘ldim.Chet tillar hozir bizga yangidan kirib kelayotgan tushunchalarni ifoda etadigan darajada taraqqiy topgan, shu tushunchadagi so‘zlarni yarata olgan. Shunday ekan, nima uchun biz yaratmasligimiz kerak? Bu bilan birorta ham chet so‘zlarni o‘zimizga kiritmaslik kerak demoqchi emasman. Lekin nima uchun o‘zimizdan, o‘zbek tilimizdan, turkiy tilimizdan, turkona-sharqona tilimizdan izlamasligimiz yoxud ma’nodosh so‘zlardan yangisini yasamasligimiz kerak?Shunday qilsak, birov bizni urishmasa kerak? Yoki otuvga hukm qiladimi, yo surgunga jo‘natadimi?Eng yaxshisi, o‘zimizning folklor adabiyotimizga, keksalarimizning tiliga e’tibor qilaylik. Mana, qarang: “kaktus”ning o‘zbekchasi bor ekan – “qumanjir”. O‘zlashtirishdan oldin o‘zimizdan izlaylik, tappa-tayyor ichimizda turibdi-ku. Xalqning o‘ziga qo‘yib berish kerakmikin, deb o‘ylab qolaman ba’zida. Balki ba’zi “ajnabiy” so‘zlarning bizda istilohi topilmas, lekin bu qo‘l qovushtirib so‘ppayib turish kerak, degani emas. Tilimizni qanday sekin-sekin buzgan bo‘lsak, endilikda ana shunday asta-sekin, sobitlik ila tiklashimiz darkor.Nima qilish kerak?O‘zbek tiliga chetdan so‘z olish bo‘yicha filolog va tarjimonlar zudlik bilan prinsiplar ishlab chiqishi va uni keng jamoatchilikka e’lon qilishi kerak. Hozir bilvosita emas, bevosita asl tildan tarjimalar tobora ko‘paymoqda. Rus tilini vosita til qilib olishga ehtiyoj ancha kamaygan. Qolaversa, istalgan tilda onlayn lug‘atlar topiladi. Ya’ni tarjimon so‘zning asl tilda talaffuzini topish uchun o‘sha tilni bilishi ham shart emas. Lug‘atlardan ko‘rib yozilishi va talaffuzini o‘rgana oladi.Bizdagi asosiy masala – xorijiy tildan atoqli ot va so‘z o‘girayotganda asliyatga moslashamizmi yo o‘zbek tiliga moslashtiramizmi? So‘z o‘zbek tiliga moslashadigan bo‘lsa, bu qanday qonuniyatlar asosida moslashadi? Aksi bo‘lsa-chi?Shu savollar ochiq qolaversa, o‘zbek tili imlo va talaffuzda bo‘linish, buzilish bekatiga ham yetib kelishiga ko‘p qolmaydi.Zuhra Abduhalimova,
Kun.uz jurnalisti"
https://kun.uz/uz/news/2022/06/17/4-yoshli-oglim-7-yoshli-opasiga-donorlik-qilmoqda-qabriston-qorovulining-xorijda-qolib-ketgan-farzandlari-taqdiri,2022-12-01 20:34:21.463674,"Oila a’zolari bor-yo‘g‘ini sotib, uni davolatish uchun Hindistonga olib ketishgan. Ota-ona uchun bu kasallik bir emas, ikki zarba bo‘lmoqda. Chunki Husnoraga o‘z ukasi 4 yoshli Abdurasul Abdusalomov donorlik qilish uchun murakkab jarrohlik amaliyotini boshidan o‘tkazyapti.“Qizimning umri kasalxonalarda o‘tyapti. Uning hayotini saqlab qolish uchun xorijga ilik ko‘chirish operatsiyasiga kelganmiz. Kenja farzandim o‘z jonidan jon uzib opasiga donorlik qilyapti. Lekin mablag‘ masalasida ancha qiynalib qoldik. Hamma narsamizni sotib kelganmiz, hozir bizga yana 10 ming AQSh dollari atrofida pul yetishmayapti. Bir emas, ikki bolam sog‘ayishi uchun yordamga muhtojmiz”, - deydi bolalarning onasi Gulyora Mo‘minova.Oila boshlig‘i Umidjon Abdiyev qabriston qorovuli bo‘lib ishlaydi. Qizining yillab davolanishi uchun so‘nggi mablag‘igacha sarflagan oila musofir yurtda imkon axtarishyapti. Farzandiga kelgan dardning azobini ulardan ming chandon ziyoda his qiluvchi yaxshilarning ko‘magi sabab bu oilaning bolalari ham sog‘ayib ketsa ajab emas.Husnora Abdusalomovaga oid ma’lumotlar:Humo: 9860 0401 1495 3744 onasi Gulyora Mo‘minova nomidaViza: 4231 2000 0956 5770 onasi Gulyora Mo‘minova nomida"
https://kun.uz/uz/news/2022/06/17/qashqadaryoda-mast-fuqaro-otasi-va-farzandini-pichoqladi,2022-12-01 20:34:22.880072,"Qashqadaryo viloyati IIB axborot xizmatining xabar berishicha, 2022 yil 13 iyun kuni ertalab 6:00 larda Ko‘kdala tumani, “Baxt” MFYda yashovchi P.J. spirtli ichimlik ta’sirida, mast holatda o‘zining yashash uyida janjal ko‘targan.Janjal davomida P.J. otasi S.M. va farzandiga pichoq bilan tashlanib, ularga tan jarohati yetkazgan. Shundan so‘ng P.J. otasini amakisining uyiga qadar quvib borib, u bilan yana janjallashmoqchi bo‘lganida amakisining farzandlari uni to‘xtatib qolgan.Dastlabki surishtiruvda, 32 yoshli erkakning muntazam spirtli ichimlik iste’mol qilishga mukkasidan ketgani va mast bo‘lganida uydagilari bilan doimiy tarzda janjallashib kelgani aniqlangan.Qayd etilishicha, holat yuzasidan Ko‘kdala tumani prokuraturasi tomonidan P.J.ga nisbatan Jinoyat kodeksining 25 hamda 97-moddasi 2-qismi “a”, “v” bandlari bilan jinoyat ishi qo‘zg‘atilgan. Gumondor, Jinoyat protsessual kodeksining 221-moddasi tartibida ushlanib, unga qamoqqa olish tarzidagi ehtiyot chorasi qo‘llangan.Avvalroq, Shahrisabzdagi to‘yxonada sodir bo‘lgan janjal ham pichoqbozlik bilan tugagandi."
https://kun.uz/uz/news/2022/06/16/ozbekneftgaz-garbiy-quyi-surgil-koniga-qarashli-quduqning-4154-metr-tubidan-yangi-tabiiy-gaz-olindi,2022-12-01 20:34:24.328393,"O‘zbekiston Respublikasi Prezidenti Shavkat Mirziyoyevning 2021 yil 25 dekabr kuni “Uzbekistan GTL” zavodiga tashrifi davomida bergan topshiriqlari ijrosini ta’minlash maqsadida, “O‘zbekneftgaz” AJ Boshqaruv raisi Mehriddin Abdullayev boshchiligida “Ishchi guruh” tashkil qilinib, Davlat geologiya qo‘mitasi, “O‘zbekgeofizika” AJ va IGIRNIGM davlat muassasasi, “O‘zLITIneftgaz” AJ bilan hamkorlikda neft va gaz geologiya-qidiruv ishlari, zaxiralarni ko‘paytirish, yangi va istiqbolli maydonlarni aniqlash bo‘yicha alohida ishlar olib borilmoqda.Jumladan, quduqlarni burg‘ilash va qazib chiqarish bo‘yicha mutaxassislar, muhandislar, geolog va geofiziklar hamkorligida amalga oshirilayotgan geologiya-qidiruv ishlari doirasida 2021 yilda ochilgan “G‘arbiy Quyi Surgil” konidagi 2-sonli izlov qudug‘i 4198 metr chuqurlikka muvaffaqiyatli burg‘ilandi.Olib borilgan bir qator tahlillar natijasida, ushbu quduq tubining 4154-4059 metr oraliqlarida aniqlangan quyi yura qatlamlarini mahsuldorlikka sinash natijasida tabiiy gazning sanoat ahamiyatiga ega oqimlarini olishga erishildi.Dastlabki hisob-kitoblarga ko‘ra, yangi quduqdan olinayotgan mahsulotning hajmi kunlik 700-800 ming kub metrni tashkil qilmoqda. Yakuniy raqamlarga esa hozirda tegishli institutlar tomonidan olib borilayotgan tadqiqotlar natijasida aniqlik kiritiladi.“G‘arbiy Quyi Surgil” konining hozirda mavjud uglevodorod xomashyosi resurslari 7,5 mlrd kub metr tabiiy gaz hamda 265 ming tonna gazkondensati mahsulotlarini tashkil qiladi.“O‘zbekneftgaz” AJ tomonidan hozirda ushbu kondagi ishlarni amalga oshirishda Davlat geologiya qo‘mitasi va uning tarkibidagi tashkilotlar hamda “Ustyurt qidiruv burg‘ilash boshqarmasi”ning malakali kadrlari ishtirok etishmoqda.Eslatib o‘tamiz, 2022 yilning o‘tgan davrida “O‘zbekneftgaz”AJ bo‘yicha 758 kv.km 3D seysmik-qidiruv ishlari bajarildi, 4 ta – Cho‘lliota, Manguberdi, Yangi Alat va Sharqiy Arslon maydonlari burg‘ilashga kiritildi va 57,0 ming metr burg‘ilash ishlari bajarildi.Buning natijasida “Niyoz” – yangi gazkondensat koni ochilishi bilan birgalikda 2,0 mlrd. metr kubdan ortiq tabiiy gaz hamda 103 ming tonnadan ortiq suyuq uglevodorod zaxiralari ko‘paytirildi.Yuqorida qayd etilganlardan tashqari, “O‘zbekneftgaz” AJ tomonidan Ustyurt regionida neft va gaz geologiya qidiruv ishlarini kengaytirish va jadallashtirish, yangi maydonlarni aniqlash hamda 4500 metrdan ortiq chuqurliklarda joylashgan istiqbollarni o‘zlashtirishga qaratilgan chora-tadbirlar amalga oshirilmoqda.Ta’kidlash kerakki, respublikada neft va gaz geologiya-qidiruv ishlarini rivojlantirishning asosiy yo‘nalishi sifatida Qoraqalpog‘iston Respublikasi hududi belgilab olinganligi, Ustyurt mintaqasida neft va gaz geologiya-qidiruv ishlari bo‘yicha yangi tadbirlarni loyihalashtirish, ularni maqsadli amalga oshirish, tabiiy gazning yangi konlarini ochish hamda qo‘shimcha zaxiralarini aniqlash eng ustuvor vazifa qilib belgilab olingan.Kelgusi besh yillikda “O‘zbekneftgaz” AJ bo‘yicha 10 200 kv.km.dan ortiq 3D seysmik ishlarni bajarish, 100 dan ortiq yangi maydonlarni o‘zlashtirish, 925 ming metrdan ortiq burg‘ilash ishlarini bajarish, 290 ta quduqlarni qurilish bilan tugatish va natijada 177 mlrd.m3 atrofida tabiiy gaz hamda 6,5 mln.tonnadan ortiq suyuq uglevodorod zaxiralarini o‘stirish maqsad qilingan.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/16/hammasi-parolga-borib-taqaladi-internetdagi-firibgarlikning-yangi-turlari-haqida,2022-12-01 20:34:25.827768,"Texnologiyalar rivojlangani sari firibgarlikning yangidan yangi turlari paydo bo‘lmoqda. Shulardan eng keng tarqalgani – kiberfiribgarlikdir. Oxirgi 3 yilda bu turdagi jinoyatlar soni 8 barobarga ko‘paygan.Ko‘p holatlarda fuqarolar hushyor bo‘lmagani sababli ham firibgarlar bundan ustomonlik bilan foydalanmoqda. Quyida hozirgi kunda keng tarqalgan kiberfiribgarlik turlari va ulardan himoyalanish haqida ma’lumot beramiz.Noma’lum “xaloskor”Bu sxemada firibgar odamlarning qo‘l telefoniga qo‘ng‘iroq qilib, o‘zini Markaziy bank, tijorat banki yoki to‘lov tizimi (masalan, Click) xodimi deb tanishtiradi. Shundan keyin mobil ilova buzilgani, bank kartasi blok holatiga tushgani, kartadan noqonuniy pul yechib olishga urinishlar bo‘layotgani va shu kabi turli uydirmalarni keltirgan holda, darhol chora ko‘rilmasa, barcha mablag‘lardan ayrilish mumkinligini ta’kidlab, ishonchga kirishga va emotsional ta’sir o‘tkazishga urinadi.Masalan, “bank kartangizdan qanchadir mablag‘ o‘g‘irlandi, bu sizmisiz?” deyishi mumkin. Firibgar “tezroq”, “hoziroq”, “keyin tushuntiraman”, “tezroq kerak” kabi so‘zlar bilan sarosimaga solishga urinadi.Bu holatda hech qachon telefoningizga kelgan bank kartalari bilan bog‘liq bir martalik yuborilgan SMS-kodni, tijorat banklari, to‘lov tizimi operatorlari va to‘lov tashkilotlarining mobil ilovalariga kirish huquqini beruvchi login va parollarni hech qanday shaxslarga aytmang. Ular sizdan olgan ma’lumotlar (SMS-kod, login va parol va h.k.) orqali bank kartangizdagi pul mablag‘larini ko‘chirib olish yoki ruxsatingizsiz boshqarish imkonini qo‘lga kiritadi.“Tanlovda g‘olib bo‘ldingiz”Noma’lum shaxs siz bilan bog‘lanib, tanlovda g‘olib bo‘lganingiz bilan tabriklaydi. Keyin sizga “yutib” olgan pulni qabul qilib olishingiz uchun link yuboradi va ko‘rsatilgan saytga kirib mablag‘larni qabul qilishingiz haqida aytadi. Saytga kirib, plastik karta raqami, amal qilish muddati, telefon raqam va kelgan SMS xabarnomadagi parolni ham kiritganingizdan keyin, plastikdagi barcha pul soniyalar ichida yechib olinadi.Sovg‘alar taklif etgan holda “qo‘shimcha to‘lovlar”, “garov puli qo‘yish” yoki boshqa yo‘llar bilan pul o‘tkazishni so‘rash ham firibgarlik alomatlari hisoblanadi.“Guruhga odam qo‘shing”Oxirgi vaqtlarda avj olayotgan firibgarlik turlaridan yana biri – Telegram guruhlarga odam qo‘shish orqali qanchadir mablag‘ bilan taqdirlanishdir. Ushbu holatda ham firibgarlar telefon raqam va plastik karta ma’lumotlarini bilib olib, hisobdan pul yechib olishga urinadi.Shu tufayli turli aksiya va konkurslarga ishonib, shaxsiy hisob ma’lumotlarini begonalarga oshkor etmaslik tavsiya etiladi, aks holda firibgarlik qurboniga aylanib qolishingiz mumkin.Katta merosEng ommalashgan firibgarlik usullaridan yana biri – bu meros haqidagi va’da. SMS yoki ijtimoiy tarmoq orqali fuqaroga u katta miqdorda pul yutib olgani yoxud boshqa mamlakatdagi qarindoshidan katta meros qolgani xabar qilinib, merosni rasmiylashtirish uchun ma’lum miqdorda pul o‘tkazish lozimligi yoki yutuqni olish uchun bank plastik kartasining raqami va boshqa ma’lumotlarini jo‘natish kerakligi aytiladi.Bunga ishonganlarning kartasi ham shipshiydom bo‘ladi.Bir martalik yordam puliIjtimoiy tarmoqlarda “bolalari bor har bir oilaga 650 000 so‘mdan budjetdan pul ajratilishi” , “1 iyun – Xalqaro bolalarni himoya qilish kuniga sovg‘a sifatida barcha bolalarga 200 ming so‘mdan pul berilishi” mazmunidagi xabarlar tarqatiladi va soxta veb-saytga kirish uchun havola (masalan, www.prezdent.uz-scc.site, www.uz-prezident.oplata-uzcard.com) qoldiriladi.Bu feyk havola orqali o‘tgan fuqarolardan shaxsga doir hamda plastik karta to‘g‘risida ma’lumotlarni kiritish so‘raladi. Uyog‘i o‘z-o‘zidan tushunarli.Elektron savdo platformalariOnlayn savdo platformasiga (masalan, OLX.UZ) o‘z narsangizni sotish uchun joylashtirdingiz. Birozdan so‘ng e’lon bo‘yicha xaridor chiqadi va sizga yozadi. Siz bilan savdolashadi. Shundan so‘ng tovar pulini yuborganini, hisobni tekshirib ko‘rish kerakligini aytib, havola yuboradi. Yuborilgan havolaga esa kartadagi pulni yechib oladigan tizim o‘rnatilgan bo‘ladi. Kirganingizdan keyin pulingizni yechish uchun karta raqamingizni so‘rashadi.Karta raqamini yozganingizdan keyin hech qanday pul ko‘rinmaydi. Keyin sotuvchi pul yo‘qligini, ko‘rinmayotganini aytadi. Shundan so‘ng ular maxfiy kodni telefoningizga yuborishadi va shu orqali kartangizdagi hamma mablag‘ni yechib olishga urinishadi.Virusli faylKiberhujumlarning yana bir turi – virusli fayllarni pochta yoki messenjerlar yordamida jo‘natish orqali amalga oshiriladi. Virusli fayl ochilsa, kompyuterga virus tushadi va haker o‘sha kompyuterdagi bankka tegishli ma’lumotlarni qo‘lga kiritish orqali mablag‘larni o‘g‘irlaydi.Shuningdek, firibgarlar Google, Apple, Facebook kabi mashhur kompaniyalarning logotiplaridan foydalangan holda turli guruhlarda yangi foydali aksiyalar haqida e’lon joylashtiradi va ushbu e’longa zararli havola yoki yuklab olish talab qilinadigan fayllarni qo‘shib qo‘yadi.Bunday salbiy holatlarning oldini olish uchun messenjerlarda mediafayllarni avtomatik ravishda yuklab olish funksiyasini o‘chirib qo‘yish, begona akkauntlardan kelgan e’lonlarga, turli yolg‘on xabarlarga ishonmaslik tavsiya qilinadi.Kartadagi pulni firibgarlardan qanday himoya qilish mumkin?Markaziy bankning moliyaviy savodxonlik bo‘yicha loyihasi Finlit.uz’da firibgarlarning tuzog‘iga tushmaslik uchun 6 ta muhim qoida tavsiya qilingan.Birinchi qoida. Parol va kodlaringizni hech kimga aytmangKartaning PIN-kodi, CVC-/SVV-kodi (Visa va Mastercard uchun kartaning old tarafidagi maxfiy kodi), amal qilish muddati va boshqa ma’lumotlarini hech kimga aytmang.Agar sizga bankning texnik qo‘llab-quvvatlash xizmatidan yoki “Bank menejyeri” qo‘ng‘iroq qilib kartangiz bloklanganini aytib kartangiz ma’lumotlarini so‘rasa ehtiyot bo‘lishingiz kerak. Bank xodimi hech qachon kartaga bog‘liq ma’lumotlarni so‘ramaydi.Xaridlar yoki hisobvaraq bo‘yicha to‘lovni amalga oshirganingizda kartangizni sotuvchi yoki ofitsiantning qo‘liga bermang, PIN-kodini ularga aytmang. Parolingizni kiritishda to‘lov terminali yoki ATM bankomatlarida klaviaturasini har doim qo‘lingiz bilan yopib turing. Bundan tashqari, nazorat kameralari siz PIN-kodingizni terayotgan jarayonni ko‘rmayotganiga ishonch hosil qiling.Bank kartangiz va bank veb-saytidagi shaxsiy kabinetingizga kirish uchun murakkab parolni yarating.Ikkinchi qoida. Bank kartangizga SMS-xabarnomasini ulangHar doim hisob operatsiyalaringizni kuzatib boring. Barcha faol kartalaringiz bo‘yicha SMS-xabarnoma xizmatini ulab qo‘ying. Shunda har bir karta bo‘yicha amalga oshirilgan operatsiyalar haqida xabarnoma olasiz. Buning uchun sizga xizmat ko‘rsatuvchi bankomatlarda «SMS-xabarnoma»ni tanlab, mobil telefon raqamingizni kiritishingiz kerak.Uchinchi qoida. Antiviruslardan foydalaningAntivirus dasturini siz foydalanadigan barcha moslamalarga – kompyuteringiz, planshetingiz va mobil telefoningizga o‘rnatish juda muhimdir. Antivirus dasturi firibgarlar pul o‘g‘irlash uchun foydalanadigan dasturlar va veb-saytlardan himoya qiladi.Internetda funksiyalari cheklangan antivirus dasturlarining bepul versiyalarini topishingiz mumkin. Eng muhimi, ularni rasmiy ilovalar do‘konlaridan yoki taniqli antivirus ishlab chiquvchilarning veb-saytlaridan yuklab olishdir.To‘rtinchi qoida. Ma’lumotni qayta tekshiringKartangizga bog‘liq bo‘lgan muammolarni (blokirovka, to‘lovlar rad etilishi) qayta tekshiring. Buning uchun bankning ishonch telefoniga murojaat qiling. Telefon raqami xizmat ko‘rsatuvchi bankning rasmiy veb-saytida ko‘rsatilgan bo‘ladi.Beshinchi qoida. Xavfsiz veb-saytlarni tanlangFaqat tasdiqlangan veb-saytlarga kiring. Sizga SMS-xabarlar orqali yoki elektron pochtangizga noma’lum «xayrixoh»lardan kelgan internet havolalarga kirmang.Firibgarlar taniqli rasmiy onlayn-do‘konga o‘xshash soxta veb-sayt yaratadi. Soxta veb-saytning nomi bir nechta harfdan tashqari deyarli rasmiy veb-sayt bilan bir xil bo‘ladi.Shuning uchun har doim brauzerning manzil satrini (veb-sayt manzili ko‘rsatilgan qatorni) diqqat bilan tekshirishingiz kerak. Rasmiy va ishonchli veb-saytlar manzilini qo‘lda tering yoki brauzerning saqlab qolish funksiyasini ishlating. Veb-sayt manziliga e’tibor bering.Xavfsiz sayt https:// bilan boshlanadi. Himoyalangan veb-sayt manzilida yopiq qulf belgisi bo‘ladi. Agar veb-sayt xavfsiz bo‘lmasa, unga shaxsiy yoki kredit karta ma’lumotlarini kiritmaslik kerak.Har qanday veb-saytga bank kartasi yoki pasport hamda shaxsni tasdiqlovchi boshqa hujjatlarning ma’lumotlarini kiritishdan oldin, uni yaxshilab o‘rganish va internetda foydalanuvchilar qoldirgan fikrlarni ko‘rib chiqish kerak.Oltinchi qoida. Xaridlar va xizmatlar to‘lovi uchun faqat mobil qo‘llanmangizni ishlatingXaridlar qilish, bank veb-saytlariga yoki bank ilovalariga kirish uchun faqat o‘zingizning shaxsiy kompyuteringiz, planshet va telefoningizdan foydalaning. Barcha mobil moslamalaringizga parollar qo‘ying.Agar bank mobil ilovasi o‘rnatilgan, SMS-xabarlari va parollari keladigan mobil telefoningizni yo‘qotsangiz, darhol sizga xizmat ko‘rsatuvchi bankka xabar bering. SMS-xabarnoma funksiyasini va raqamga bog‘langan bank xizmatlarini o‘chirib qo‘yishingiz kerak.Xulosa o‘rnida aytish mumkinki, ko‘pchilik holatlarda fuqarolar hushyor bo‘lmagani sabab firibgarlar bundan ustomonlik bilan foydalanmoqda. Shu sababli bank kartasi orqali onlayn operatsiyalar bajarishda e’tiborli bo‘lish, karta haqidagi ma’lumotlarni kiritishdan oldin platformaning haqiqiyligini tekshirish, maxfiy kodlarni hech kimga bermaslik shart va zarur. Chunki yechib olingan mablag‘ni qaytarib olish, uni kim yechganini aniqlash juda qiyin va ko‘plab holatlarda imkonsizdir.Doston Ahrorov tayyorladi.SUBeKTIV: “Mamont”ga aylanib qolmang"
https://kun.uz/uz/news/2022/06/16/samarqand-toshkent-va-andijonda-fuqarolarni-pul-evaziga-oqishga-kiritmoqchi-bolgan-shaxslar-ushlandi,2022-12-01 20:34:27.233411,"Bosh prokuratura huzuridagi departamentning xabar berishicha, departament hamda DXX Qo‘shrabot tumani bo‘limlari tomonidan 2022 yil 9 iyun kuni tezkor tadbir o‘tkazilgan.Tadbirda, SamDU o‘qituvchisi S.M. fuqaro N.ni 4 ming dollar evaziga ushbu universitet qoshidagi “O‘zbekiston-Finlandiya” pedagogika institutining “Tasviriy san’at va chizmachilik” yo‘nalishiga o‘qishga kiritib qo‘yishga kelishib, shundan 2 ming dollarni joriy yil 7 iyun kuni qo‘lga kiritib, qolgan 2 ming dollarni olgan vaqtida ashyoviy dalillar bilan ushlangan.Tadbir davomida S.M. o‘z aybiga iqror bo‘lib, N.dan olgan 2 ming dollarni qaytargani protsessual tartibda rasmiylashtirilgan.Shu kabi, departamentning Toshkent shahar boshqarmasi hamda DXX xodimlari hamkorlikda o‘tkazgan tezkor tadbirda, fuqaro U.M. va O‘zbekiston davlat jismoniy tarbiya va sport universiteti talabasi N.R. fuqaro D.ni tanishlari yordamida ushbu universitetga o‘qishga kiritib qo‘yish evaziga 3,5 ming dollar olgan vaqtida ashyoviy dalillar bilan ushlangan.Bundan tashqari, departamentning Andijon viloyat boshqarmasi tomonidan fuqaro murojaatiga asosan o‘tkazilgan tezkor tadbirda, Bo‘ston tumani Abu Ali ibn Sino nomidagi Jamoat salomatligi texnikumi direktori A.A. o‘z xizmat mavqeyidan foydalanib, fuqaro O.ni o‘zi rahbarlik qilib kelayotgan texnikumga o‘qishga kiritib qo‘yishi evaziga 300 dollar olgan vaqtida ashyoviy dalillar bilan ushlangan.Qayd etilishicha, yuqoridagi holatlar yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishlari qo‘zg‘atilib, tergov harakatlari o‘tkazilmoqda."
https://kun.uz/uz/news/2022/06/16/samarqandda-ayol-va-uning-ogli-yer-talashib-boshqa-bir-ayolni-dopposlashdi,2022-12-01 20:34:28.703491,"Ijtimoiy tarmoqlarda ona va uning o‘g‘li boshqa bir ayolni kaltaklayotgani tasvirlangan video tarqaldi va muhokamalarga sabab bo‘ldi. Holat yuzasidan Samarqand viloyati IIb axborot xizmati ma’lumot berdi.

Ma’lum bo‘lishicha, holat bo‘yicha surishtiruv harakatlari olib borilganda, hodisa 2022 yil 13 iyun kuni Ishtixon tumani Orlot mahalla fuqarolar yig‘ini hududida joylashgan fermer xo‘jaligida sodir bo‘lgan.Ushbu yer xo‘jaligidan ijarachi sifatida foydalanib kelayotgan ikki ayol o‘rtasida kelishmovchilik yuzaga kelgan. Shundan so‘ng ikki o‘rtada boshlangan janjalga ayollardan birining o‘g‘li ham qo‘shilgan.Oqibatda ona va uning o‘g‘li ayolni do‘pposlab, unga tan jarohatlari yetkazgan.Qayd etilishicha, holat yuzasidan Ishtixon tumani IIB huzuridagi tergov bo‘limi tomonidan Jinoyat kodeksining 277-moddasi (Bezorilik) 2-qismi bilan jinoyat ishi qo‘zg‘atilib, hozirda tergov harakatlari olib borilmoqda."
https://kun.uz/uz/news/2022/06/16/magistratura-boyicha-uchta-katta-yangilik-tasdiqlandi,2022-12-01 20:34:30.200267,"“Davlat oliy ta’lim muassasalariga o‘qishga qabul qilish jarayonlarini tashkil etish to‘g‘risida”gi prezident qarorida magistratura bo‘yicha ham qator yangiliklar belgilangan.Imtihon bo‘lmaydiEndilikda davlat oliygohlari magistraturasiga kirishda mutaxassislik fanidan imtihon bo‘lmaydi. Abituriyentlarni saralash ularning bakalavriat diplom balli o‘rtacha ko‘rsatkichi va xorijiy tilni bilish darajasi bo‘yicha milliy yoki xalqaro sertifikat balli asosida, ballar ketma-ketligiga qat’iy rioya qilgan holda amalga oshiriladi.Qabul yiliga ikki martaDavlat OTMlari magistraturasiga qabul bir yilda ikki marta – avgust va yanvar oylarida tashkil etiladi. Bunda:Magistraturaga qo‘shimcha qabul kvotalari asosida o‘qishga qabul qilingan abituriyentlarning to‘lov-kontrakt summasini OTMlarning o‘zlari mustaqil belgilaydi. Narx belgilashda bir talabaga to‘g‘ri keladigan real xarajatlardan kelib chiqiladi.Xotin-qizlar uchun magistratura bepulQuyidagilar davlat budjeti hisobidan qoplab beriladi:Bunda faqat bazaviy kontrakt to‘lovi budjetdan qoplanadi, bu “super kontrakt”ga taalluqli emas.Magistraturaga to‘lov-kontrakt asosida o‘qishga kirgan xotin-qizlarning to‘lov-kontraktini qoplab berish tartibi 2 oy ichida ishlab chiqiladi."
https://kun.uz/uz/news/2022/06/16/internetda-chaqalogini-ayovsiz-kaltaklayotgan-ayol-videosi-tarqaldi-iiv-holat-organilayotganini-malum-qildi,2022-12-01 20:34:32.655038,"Telegram kanallarida tarqalgan videoda ayol hamxonasi bilan suhbatlasha turib chaqalog‘ini uxlatishga uringani, biroq u uyquga ketavermagach g‘azab otiga minib uning boshiga bir necha marta tarsaki tushirgani, bu bilan ham qanoatlanmay uni qattiq silkilagani va o‘rniga otib yuborgani aks etgan.Suhbatdoshi bunday qilmasligini, uning harakatlaridan xavotirga tushayotganini aytsa-da ayol tinchlanmaydi. Videodan ayol bu ishni sal avval ham qilgani va hamxonasi keyingi jazava jarayonini tasvirga olganini taxmin qilish mumkin. Kadrda ko‘ringan detallar voqea shifoxonada sodir bo‘lganini ko‘rsatmoqda.Samarqand viloyati IIB axborot xizmatining xabar berishicha, holat qachon, qayerda, kim tomonidan sodir etilgani Samarqand viloyat IIB tomonidan o‘rganilmoqda.“Natijasi bo‘yicha jamoatchilikka ma’lumot beriladi”, deyiladi xabarda.Avvalroq Xo‘jaylida ona yosh bolalarini kaltaklab, «bir “oshibka”san, xolos» deb xo‘rlashi aks etgan video tarqalgan, surishtiruvlar davomida voqea 2020-2021 yillarda sodir bo‘lgani aniqlangan va holat yuzasidan jinoyat ishi qo‘zg‘atilgandi."
https://kun.uz/uz/news/2022/06/16/har-birimiz-ayollarga-nisbatan-zoravonlikka-yol-qoyib-bolmasligini-anglashimiz-zarur-saida-mirziyoyeva-toyda-kelinni-urgan-kuyov-voqeasi-haqida,2022-12-01 20:34:34.105431,"Qayd etilishicha, kelinni, tanlovda g‘olib bo‘lishga jur’at etgani uchun, to‘yda urgan kuyov videosi jamiyatda katta rezonans uyg‘otdi.«Bu hodisa qayerda sodir bo‘lgani muhim emas, o‘zimizdami yoki qo‘shni yurtdami, ikki kun oldinmi yoki ikki yilmi - farqi yo‘q. Bu jirkanch vaziyatga bizning munosabat muhim», deb yozadi Saida Mirziyoyeva.Uning ta’kidlashicha, agar bu hodisa kishini va uning atrofidagilarni g‘azablantirgan, hayratga solgan bo‘lsa, demak atrofida sog‘lom jamoa bor.«Mabodo «ayol erkakka yon bosishi shart», «o‘zi aybdor, tili uzun bo‘lsa kerak» kabi gaplarni eshitayotgan bo‘lsangiz, mana bu haqiqiy falokatdir.Biz hammamiz rivojlangan, madaniyatli yurtda, boy va baxtli yashashni xohlaymiz. Demak, har birimiz ayollarga nisbatan zo‘ravonlikka yo‘l qo‘yib bo‘lmasligini anglashimiz va shu qarashda qat’iy turishimiz zarur. Bunday holatlarni xotirjam kuzatish, bir-bir bo‘lib turadi-da, deb oddiy qarash mumkin emas.Va kaltabin kuyovto‘rani qoralab, kelinga rahmimiz kelar ekan, o‘z farzandlarimizga nisbatan ham shunday munosabatda bo‘lmaslik, ya’ni maktabni bitirgach o‘qishni taqiqlamaslik, iloji boricha tezroq turmushga berishga yoki uylantirishga harakat qilmaslik, o‘z aqli bilan yashashga ruxsat berish muhimdir», deydi Saida Mirziyoyeva.Uning aytishicha, aynan shu bois istiqbolli keng yo‘llarni ochadigan, ayollarni mustaqil va kuchli qiladigan ta’lim zarur. Ta’lim hayotni qanday o‘tkazishni tanlash imkonini beradi.Ma’lumot uchun, avvalroq ijtimoiy tarmoqlarda kelin-kuyov to‘y marosimida qandaydir o‘yin o‘tkazilgani, unda yutqazib qo‘ygan kuyov mag‘lubiyatga chiday olmay kelinning boshiga urgani aks etgan video tarqalgandi. Kun.uz hodisa tafsilotlariga oydinlik kiritish maqsadida mutasaddi vazirlik va idoralar bilan bog‘landi. Mas’ul xodimlarning sa’y-harakatlari va ro‘y bergan holatga befarq bo‘lolmagani sababli kelin va kuyov topildi.To‘y 6 iyun kuni Surxondaryo viloyati Uzun tumanida bo‘lib o‘tgan. 1997 yilda tug‘ilgan kuyov 2003 yilda tug‘ilgan kelin nikoh to‘yi marosimida qog‘ozga o‘ralgan shirinlikni kim birinchi bo‘lib ochish bo‘yicha musobaqalashgan. O‘yinda kelinning omadi kelgan va u birinchi bo‘lib shirinlikni ochgan. Bundan jahl otiga mingan kuyov kelinga bir marotaba tarsaki tushirgan.Holat yuzasidan Uzun tumani IIB tomonidan fuqaro X.R. (kuyov)ga nisbatan Ma’muriy javobgarlik to‘g‘risidagi kodeks 183-moddasi (mayda bezorilik) bilan ma’muriy ish qo‘zg‘atilib, to‘plangan hujjatlar ko‘rib chiqish uchun sudga yuborilgan. Bundan tashqari, kuyov va kelin hamda ularning ota-onalari bilan profilaktik suhbat o‘tkazilgan."
https://kun.uz/uz/news/2022/06/15/softpos-mobil-terminal-xizmati-tolovlarni-smartfonning-ozidan-qabul-qiling,2022-12-01 20:34:35.642583,"Bir necha oy ilgari «Ipak Yo‘li» banki tadbirkorlarning ishini osonlashtirish maqsadida to‘lovlarni smartfonning o‘zidan qabul qilish imkonini beruvchi SoftPOS mobil terminal xizmatini ishga tushirdi. Ta’kidlash kerakki, bu yangilik foydalanuvchilar tomonidan ijobiy qarshi olindi va bugungi kunda to‘lovlarni aynan shu xizmat orqali qabul qilayotgan mijozlar soni ortib bormoqdaMARTA negizida ishlab chiqilgan SoftPOS texnologiyasi yordamida har qanday smartfon HUMO kontaksiz kartalaridan to‘lov qabul qila oladi.Buning qator afzalliklari bor. Jumladan:Ulanish uchun bank bilan qo‘shilish shartnomasini tuzish va xizmatni rasmiylashtirish uchun ariza qoldirish kifoya.Shundan keyin bank SMS orqali ilovani yuklab olish uchun havola hamda avtorizatsiya kodini yuboradi, so‘ng to‘lovlarni qabul qila boshlash mumkin.Batafsil ma’lumot: ipakyulibank.uz/news/2022-04-06-tadbirkorlar-uchun-mobil-terminalReklama huquqi asosida"
https://kun.uz/uz/news/2022/06/15/toyda-kelinchakni-urgan-kuyovbola-topildi-u-javobgarlikka-tortilishi-kutilmoqda,2022-12-01 20:34:37.008932,"Kun.uz hodisa tafsilotlariga oydinlik kiritish maqsadida mutasaddi vazirlik va idoralar bilan bog‘landi. Mas’ul xodimlarning sa’y-harakatlari va ro‘y bergan holatga befarq bo‘lolmagani sababli kelin va kuyov topildi.Qayd etilishicha, ushbu to‘y 2022 yil 6 iyun kuni Surxondaryo viloyati Uzun tumanida bo‘lib o‘tgan. Oila va xotin-qizlar davlat qo‘mitasi axborot xizmatining ma’lum qilishicha, 1997 yilda tug‘ilgan kuyov 2003 yilda tug‘ilgan kelin nikoh to‘yi marosimida qog‘ozga o‘ralgan shirinlikni kim birinchi bo‘lib ochish bo‘yicha musobaqalashgan. O‘yinda kelinning omadi kelgan va u birinchi bo‘lib shirinlikni ochgan. Bundan jahl otiga mingan kuyov kelinga bir marotaba tarsaki tushirgan.Garchi internetda tarqalgan videoda kaltak yegan kelinning oldiga qandaydir ayol (kelinning onasi bo‘lishi mumkin – tahririyat) yaqinlashgani va kelin kuyov bilan o‘tirgan sahnani tark etgani ko‘ringan bo‘lsa-da, Oila va xotin-qizlar davlat qo‘mitasi Surxondaryo viloyati boshqarmasining ma’lum qilishicha, o‘sha kuni to‘y oxirigacha davom etgan va boshqa ko‘ngilsizlik sodir bo‘lmagan. Hech kim huquqni muhofaza qiluvchi organlarga ro‘y bergan holat bo‘yicha murojaat qilmagan.Surishtiruvlar davomida muhokamaga sabab bo‘layotgan videoni kim tasvirga tushirgani va xalqaro tarmoqqa joylaganini aniqlashning imkoni bo‘lmagan.Bosh prokuratura axborot xizmatining ma’lum qilishicha, mazkur holat yuzasidan Uzun tumani IIB tomonidan fuqaro X.R. (kuyov) ga nisbatan Ma’muriy javobgarlik to‘g‘risidagi Kodeksining 183-moddasi (mayda bezorilik) bilan ma’muriy ish qo‘zg‘atilib, to‘plangan hujjatlar ko‘rib chiqishlik uchun sudga yuborilgan. Bundan tashqari, kuyov va kelin hamda ularning ota-onalari bilan profilaktik suhbat o‘tkazilgan."
https://kun.uz/uz/news/2022/06/15/ozbekiston-delegatsiyasi-xalqaro-mehnat-konferensiyasining-110-sessiyasida-ishtirok-etdi,2022-12-01 20:34:39.114141,"Tadbirda XMTga a’zo 177 davlatdan hukumatlar, ish beruvchilar va ishchilar tashkilotlari vakillari ishtirok etdi.Xalqaro mehnat konferensiyasi doirasida mehnat va bandlik sohasidagi jahon tendensiyalari, aholi bandligi va daromadlarini oshirish bo‘yicha strategik maqsadlar muhokama qilindi, ijtimoiy himoyani yaxshilash va mehnatni munosib rag‘batlantirish bo‘yicha tavsiyalar ko‘rib chiqildi.Xalqaro mehnat konferensiyasi yalpi majlisida O‘zbekiston vakillari o‘z ma’ruzalari bilan qatnashib, aholi bandligini oshirish, munosib ish o‘rinlari yaratish va ishchilar ijtimoiy himoyasini ta’minlash bo‘yicha mamlakatimiz tajribasi bilan tanishtirdi.Xususan, vazir Nozim Husanov o‘z nutqida davlatimiz rahbari siyosiy irodasi va qo‘llab-quvvatlashi hamda islohotlarning samarali amalga oshirilishi natijasida mamlakatimizda bolalar mehnati va majburiy mehnatga to‘liq barham berilganini alohida ta’kidladi. Vazirning so‘zlariga ko‘ra, Xalqaro mehnat tashkiloti bilan ham faol hamkorlik yo‘lga qo‘yilgan bo‘lib, u O‘zbekiston mehnat bozorini rivojlantirish va munosib mehnat tamoyillarini joriy etish sohasida ushbu islohotlarni amalga oshirishda O‘zbekistonga ko‘mak ko‘rsatgan.Shuningdek, vazir N.Husanov butun jahon hamjamiyatiga xalqaro mehnat standartlarini joriy etish, ishsizlarni kasbga o‘qitishni tashkil etish, xavfsiz va qonuniy mehnat migratsiyasini rag‘batlantirish bo‘yicha O‘zbekiston tajribasini taqdim etdi. Shu jumladan, inklyuziv mehnat bozorini shakllantirish, munosib mehnatni ta’minlash, mehnat huquqlarini himoya qilish, ijtimoiy muloqotni takomillashtirish, bandlikka ko‘maklashish va aholini ijtimoiy himoya qilish kabi sohalarda Xalqaro mehnat tashkiloti bilan hamkorlikni kengaytirish bo‘yicha kelgusi rejalar e’lon qilindi.O‘zbekiston delegatsiyasi Xalqaro mehnat tashkilotining amaldagi Bosh direktori Gay Rayder va yangi saylangan Bosh direktori Jilber Ungbo bilan uchrashuvlar o‘tkazdi.Gay Rayder bilan uchrashuvda O‘zbekistonda majburiy va bolalar mehnatiga barham berish sohasida erishilgan yutuqlar natijalari muhokama qilindi. Xalqaro mehnat tashkiloti Bosh direktori mamlakatimiz rahbari boshchiligida mehnat huquqlarini himoya qilish borasida amalga oshirilayotgan tub islohotlar samaradorligini yuqori baholadi hamda Xalqaro mehnat tashkiloti munosib bandlik va ijtimoiy himoya tamoyillarini ilgari surish bo‘yicha hukumat tashabbuslarini qo‘llab-quvvatlashga tayyorligini ta’kidladi.Shu bilan birga, o‘tkazilgan uchrashuvlar yakunida 2021-2025 yillarga mo‘ljallangan O‘zbekistonda munosib mehnat bo‘yicha mamlakat dasturini amalga oshirish, mehnat sohasi ekspertlari malakasini oshirish, shuningdek, “Mehnatni muhofaza qilish va mehnat gigiyenasi hamda ishlab chiqarish muhiti to‘g‘risida”gi 155 sonli va “Mehnatni muhofaza qilish xizmatlari to‘g‘risida”gi 161 sonli konvensiyalarini ratifikatsiya qilishda XMTning texnik ko‘magini jalb qilish bo‘yicha kelshuvlarga erishildi.O‘z navbatida, navbatdagi uchrashuvlarda Xalqaro mehnat tashkilotining yangi saylangan Bosh direktori J.Ungbo O‘zbekistonni erishilgan misli ko‘rilmagan muvaffaqiyat bilan tabrikladi va dunyoning har bir davlati uchun O‘zbekistonni namunali davlat sifatidagi mavqeyini mustahkamlash yo‘lida hamkorlikni davom ettirishga umid bildirdi."
https://kun.uz/uz/news/2022/06/15/liftdagi-bezoriliklar-kameraga-tushmagan-holatlar-qancha,2022-12-01 20:34:40.559694,"Liftning vazifasi ko‘p qavatli uylarda aholining og‘irini yengil qilishdan iboratligi barchaga ma’lum. Undan foydalanish juda oddiy va bir pasda kerakli qavatda bo‘lasiz.Ammo afsuski, ayrim hamshaharlarimizning liftdan foydalanishdagi munosabati achinarli. Buni shaxsi sir saqlanishini istagan hokimlik tizimidagi korxonalardan birida ishlovchi shaxs tomonidan Kun.uz'ga taqdim etilgan videolardan ham ko‘rsa bo‘ladi.Kadrlar Chilonzor tumani “Ts” mavze 14-uy, shu tumanning Guliston ko‘chasi 50-uy, Sergeli tumanining Qo‘yliq dahasidagi uylarda o‘rnatilgan liftlarning videokameralariga yozib olingani aytilmoqda.Ularda yosh bolalar “aqlli” liftlarning qavatlari tugmalarini betartib bosib tashlashlari, eshiklariga osilib o‘ynashi, bolakayning lift ichida hojatini chiqargani, o‘smir yigitning temir jism bilan lift tugmalari o‘rnatilgan qismini ko‘chirishga urinayotgani, yoshi katta odamning shunchaki ermak uchun tugmalarni bosayotgani ko‘rinadi.Hamshaharlarimizni jamoaviy mulk bo‘lmish liftlardan to‘g‘ri foydalanishga, lift buzilishi yuqori qavatda yashovchi, ayniqsa keksa va harakatlanishi cheklangan insonlar uchun katta qiyinchilik tug‘dirishini yodda tutishga chorlab qolamiz. Dilshoda Shomirzayeva,
Kun.uz muxbiri"
https://kun.uz/uz/news/2022/06/15/1-hafta-oldin-piyodalar-chizigida-mashina-urib-ketgan-bemor-hamon-operatsiya-qilinmayapti,2022-12-01 20:34:42.089217,"Shoir va yozuvchi Muhammad Ismoil 25 yoshli o‘g‘li 8 iyun kuni Ohangaron tumanida avtohalokatga uchragani haqida ma’lum qildi. Uning Facebook'dagi sahifasida yozishicha, o‘g‘lini yuqori tezlikda kelayotgan mashina piyodalar o‘tish yo‘lagida urib ketgan.“... hammasi ko‘z oldimda sodir bo‘ldi. Besh-olti kishi odamlar yo‘lagi uchun chizilgan chiziq ustida ketayotgan edik. Bir mashina 300-400 metr naridan uchib kela boshladi. Men “to‘xta, to‘xta” ishorasini qilib, qo‘l ko‘tarib, hay-hayladim. Mashina tormozni ham bosmay, besh kishining ustiga o‘zini soldi. Hamma har yoqqa otildi, mashina kelib o‘g‘limni urdi, o‘g‘lim uch metr nariga uchib tushdi. Hammasi ko‘z oldimda sodir bo‘ldi. Voy-dod deb o‘g‘limning ustiga o‘zimni tashladim. O‘g‘limni ko‘taray desam, ikki oyog‘i osilib yotibdi. Ikki oyog‘ining suyaklari sinib ketibdi"", – deya yozgan Muhammad Ismoil.Ota o‘g‘lini 5 kundan beri Ohangaron shifoxonasidan Toshkent shahridagi Respublika shoshilinch tez tibbiy yordam markaziga olib kelishga ojiz qolayotganini aytmoqda. Yozuvchining o‘zi bilan bog‘langanimizda hujjatbozlik ishlari sabab bemorni malakaliroq shifoxonaga olib o‘tish qiyin kechayotganini ma’lum qildi.“O‘sha kuni bolamni Ohangaron shahridagi markaziy shifoxonaga olib keldik. 2ta oyog‘i va 1 qo‘li singan holatda. Men ularning sohasini tushunmayman, 5 kundan beri o‘zimiz davolaymiz deb olib o‘tirishibdi. Lekin singan suyak iligidan yog‘ ajralib chiqib, qonga borarkan. Qon yurib-yurib o‘pkaga borib, bu nafas olishni qiyinlashtirarkan. Hozir bolam nafas ololmay hirillab yotibdi. 3 marta o‘limdan qoldi. Hozir mana shunaqa ahvolda, 5 kundan beri operatsiya ham qilinmagan”, – deydi yozuvchi.Bemorga RShTYoIM Toshkent viloyati filialidan bosh travmatolog Qodirov R.S. bosh miyaning yopiq jarohati, bosh miya chayqalishi, o‘ng son suyagining o‘rta uchligining yopiq siljib sinishi, chap boldir suyagining o‘rta uchligidan sinib siljishi kabi bir qator tashxislar qo‘ygan. Shuningdek tashxisda, bemorda nafas olish yetishmovchiligining 2-3 darajasi ekani, hozirgi paytda transportirovka qilishga tavsiya qilinmasligi aytilgan.Muhammad Ismoilning aytishicha, shifokorlar bemorga yetarlicha qarashmagan. Shundan keyin Facebook'da post yozishga majbur bo‘lgan.“16-tez tibbiy yordam shifoxonasiga ko‘chirish uchun juda ko‘p hujjatlar talab qilinarkan. Tumandan o‘zlaricha olib ketisholmas ekan, oldin viloyatga, viloyatdan keyin 16-tez tibbiy yordam shifoxonasiga olib borish kerak. Birovi bosh ko‘tarib, aytolmas ekan, aytishsa, o‘zlarini qarayolmaganlikda ayblasharkan. 6 kundan beri bolangizni qo‘l-oyog‘i sinib yotsa-yu hech kim e’tibor qilmasa, nima qilish qilish mumkin?” – deydi u."
https://kun.uz/uz/news/2022/06/14/hududiy-elektr-tarmoqlari-ajda-transformatsiya-ishlari-davom-etmoqda,2022-12-01 20:34:43.594052,"Bugun, 14 iyunda “Hududiy elektr tarmoqlari” AJda konsalting va auditorlik xizmatlari bo‘yicha dunyodagi to‘rtta yetakchilardan biri hisoblangan Pricewaterhouse Coopers (PwC) kompaniyasi vakillari bilan uchrashuv bo‘lib o‘tdi. Muzokara davomida PwC vakillari Jamiyat rahbariyatiga xalqaro kredit reytingini olish va yevroobligatsiyalar chiqarish uchun konsalting xizmatlarini taklif etdilar. Shu o‘rinda qayd etish joizki, “Hududiy elektr tarmoqlari” va PwC kompaniyasi o‘rtasida bundan avval ham hamkorlik aloqalari o‘rnatilgan bo‘lib, xususan, 2021 yilda PricewaterhouseCoopers tomonidan “Hududiy elektr tarmoqlari” AJning 2019-2020 yillar uchun tayyorlangan xalqaro standartlar asosidagi moliyaviy hisobotlari (IFRS) xalqaro auditorlik standartlariga muvofiq (IAS) audit tekshiruvidan o‘tkazilib, ijobiy bahosi olingan edi. Darhaqiqat, bu Jamiyatning kelgusida xalqaro kredit reytinglarini olish yo‘lida qo‘yilgan ilk dadil qadamlardan biri bo‘ldi desak, mubolag‘a bo‘lmaydi.Uchrashuvda Jamiyatning umumiy faoliyati, amaliyotga transformatsiya jarayonlarini izchil tatbiq etish borasida olib borilayotgan sa’y-harakatlar haqida atroflicha to‘xtalib o‘tildi.Ta’kidlanganidek, hozirgi kunda jahon bo‘ylab, shu jumladan, mamlakatimiz iqtisodiyotida ham yevroobligatsiyalarning tobora rivojlanib borayotganligini ko‘rish mumkin. Shu munosabat bilan PwC vakillariga Jamiyat oldiga qo‘yilgan vazifalar asosida, ya’ni xalqaro kredit reytingini olish va yevroobligatsiyalar chiqarish borasida konstruktiv takliflar berildi.“Hududiy elektr tarmoqlari” AJ Matbuot xizmati Ⓣ"
https://kun.uz/uz/news/2022/06/14/eriell-group-18-yil-davomida-yangidan-yangi-choqqilarni-zabt-etib,2022-12-01 20:34:45.023101,"Davlatimiz rahbarining 2022 yil 28 yanvardagi PF-60-son qarori bilan tasdiqlangan «2022-2026 yillarda Yangi O‘zbekistonni rivojlantirish strategiyasi to‘g‘risida»gi farmonida mahalliy neft-gaz tarmog‘ini rivojlantirishga ahamiyatli o‘rin ajratilgan.Xususan, neft-gaz sohasida transformatsion jarayonlarni jadallashtirish hisobiga gaz ta’minotida bozor mexanizmlarini joriy qilish ko‘zda tutilgan. Bu esa potensial investorlar, neft xizmatlari ko‘rsatish kompaniyalari va bozorning boshqa ishtirokchilari o‘rtasida yuqori professionallik va innovatsion texnologiyalar hal qiluvchi omil bo‘ladigan, yuqori raqobat muhitini yaratishni anglatadi.Bugungi kunda ERIELL kompaniyasi – eng zamonaviy texnologiyalar va yuqori standartlar asosida mamlakat konlarini qazish bilan shug‘ullanuvchi xalqaro neft va gaz xizmati ko‘rsatish kompaniyasidir.Neft va gaz qazib olishning hozirgi kundagi darajasi innovatsion yondashuvlar, dadil qarorlar va yuqori malakali mutaxassislarni talab qiladi. ERIELL kompaniyasi hisobida, uzoq vaqtdan beri hisobdan chiqarilgan, tugatish fondidan qaytarilgan yuzlab quduqlar mavjud. Kotlyubing uskunalari, XKIB va boshqalar kabi zamonaviy texnologiyalarni qo‘llash tufayli, 30 va 40 yil bekor turgan quduqlar gaz va neft sanoat oqimini bera boshlaydi. Bu esa – mamlakatimiz sanoat, qishloq xo‘jaligini rivojlantirish, aholi turmush tarzini yaxshilashni ta’minlash uchun hayotiy zarur bo‘lgan yanada qo‘shimcha energiya zaxiralarini olishini anglatadi.Ijtimoiy mas’uliyatli kompaniya sifatida ERIELL, o‘zi ishlayotgan hududlarni ma’naviy jihatdan yaxshilash, xususan, ularni ko‘kalamzorlashtirish uchun bor kuchini ishga soladi. Shu bois, joriy yilda «Boysun» ishlab chiqarishni ta’minlash bazasi hududidagi 2 gektarlik maydonga qator 2 ming 200 tupga yaqin mevali va manzarali daraxt ko‘chatlari ekilib, kompaniya vaxtachilari tomonidan parvarish qilib kelinmoqda. Daraxtlar – ma’lumki, sayyoramiz o‘pkasi hisoblanadi, shu sabab kompaniya har yili bunday yashil hududlar sonini ko‘paytirmoqda.Savobli ishlar uchun ERIELL kompaniyasining doimiy manzili imkoniyati cheklangan bolalar tarbiyalanayotgan internat-uylari hisoblanadi. 1 iyun kuni kompaniya tomonidan Qibray tumanidagi №560-sonli «Semurg‘» ixtisoslashtirilgan maktabgacha ta’lim muassasasida va avval kapital ta’mirlash ishlarini amalga oshirishda ko‘maklashgan Mehribonlik uyida ular uchun bayramlar tashkil etildi. Bolalarga bag‘ishlangan quvonch hissi bayram ishtirokchilarining barchasining yodida uzoq vaqt saqlanib qoladigan bo‘ldi.Har yili Xotira va qadrlash kuni munosabati bilan ERIELL Group kompaniyasi, fidokorligi bilan mamlakatimizning bugungi tinchligini ta’minlagan, o‘sha uzoq o‘tmishdagi urush fahriylarini tegishlicha hurmat qilib, qadrlab kelmoqda. Bu yil kompaniya vakillari Toshkent shahrida istiqomat qiluvchi 33 nafar faxriylar holidan xabar oldilar, ular bilan maroqli suhbat qurib, bayramona oziq-ovqat to‘plamlarini taqdim etib, ularga mustahkam sog‘liq va uzoq umr tiladilar.Salomatlik – bu o‘zgarmas qadriyat-boylikdir va ERIELL kompaniyasi sport, sog‘lom turmush tarziga qiziqishni qo‘llab-quvvatlashga intiladi, ayniqsa, yosh avlod orasida bu qadriyatlarni rivojlantirishga harakat qiladi. Kompaniya «Humo» xokkey klubining bosh hamkori hisoblanib, bu yerda juda ko‘p bolalar va o‘smirlar sport bilan shug‘ullanadi, kompaniya yana «Surxon» futbol klubiga homiylik yordami ko‘rsatadi, ERIELL Cup mini-futbol bo‘yicha turnirini o‘tkazish an’anaga aylanmoqda, bu yil ushbu turnirda 17 ta jamoa qatnashdi. Ma’lumki, o‘tmishsiz kelajak yo‘q. O‘zbekistonning madaniy merosini o‘rganish va ommalashtirishga o‘z hissasini qo‘shish uchun ERIELL Group «O‘zbekiston madaniy merosi jahon to‘plamlarida» loyihasining faol ishtirokchisiga aylandi. Mazkur loyiha doirasida kompaniya dunyoning o‘nlab davlatlarida 50 dan ziyod madaniy tadbirlar o‘tkazishni qo‘llab-quvvatladi; beqiyos buyuk qadimiy Sharq qo‘lyozmalarining faksmile nusxalarini yaratish, tarixiy eksponat va qo‘lyozmalarni saqlash bo‘yicha ilg‘or ilm-fan texnologiyalarini joriy etish shular jumlasidandir.  Mamlakatda muntazam ravishda yangi mutaxassislar yetishib chiqayotgan bir paytda kompaniyalar guruhi o‘zining ilg‘or ish beruvchi sifatidagi mas’uliyatini yaxshi tushunadi. Mutaxassislar malakasini oshirish uchun Toshkent shahrida ERIELL prof edukcation korporativ ta’lim markazi tashkil etilgan va muvaffaqiyatli faoliyat ko‘rsatmoqda. Bu yerda qiya-yo‘nalishli burg‘ilashdan tortib xodimlarni boshqarishgacha bo‘lgan turli tuman mavzularda o‘quv mashg‘ulotlari olib boriladi. Qarshida bu yil o‘zining 10 yilligini nishonlayotgan Ta’lim markazi ham faoliyat olib bormoqda.U o‘quv-mashg‘ulot poligoni bilan ta’minlangan bo‘lib, u yerda yangi mutaxassislar MBU-160 ko‘chma burg‘ilash uskunasida ko‘nikmalarini rivojlantirishi mumkin.ERIELL Group matbuot xizmati Ⓣ"
https://kun.uz/uz/news/2022/06/14/samarqandda-damas-urib-yuborgan-maktab-oquvchisi-vafot-etdi,2022-12-01 20:34:46.517417,"Samarqand viloyati IIB axborot xizmati rahbari Jahongir Sa’dullayevning xabar berishicha, 2022 yil 24 may kuni Past Darg‘om tumani “Samarqand” MFY hududidan o‘tuvchi ichki yo‘lda odam o‘limi bilan bog‘liq yo‘l-transport hodisasi sodir bo‘lgan.Haydovchi B.B. o‘z boshqaruvida bo‘lgan Damas mashinasi bilan 2013 yilda tug‘ilgan, voyaga yetmagan piyoda T.J.ni yo‘lni kesib o‘tayotgan vaqtida urib yuborib, yo‘l-transport hodisasi sodir qilgan.Oqibatda, T.J. tuman tibbiyot birlashmasining jonlantirish bo‘limiga yotqizilgan. Ko‘rsatilgan muolajalarga qaramay jabrlanuvchi vafot etgan.   Qayd etilishicha, mazkur holat yuzasidan fuqaro B.B.ga nisbatan Jinoyat kodeksining 266-moddasi 2-qismi bilan jinoyat ishi qo‘zg‘atilib, hozirda tergov harakatlari olib borilmoqda.«Shu o‘rinda barcha haydovchilarga murojaat qilib, tezlikni belgilangan me’yoridan oshirmasliklarini, yo‘l harakati qoidalariga qat’iy rioya qilishlarini so‘raymiz!» deyiladi xabarda.Avvalroq, Payariq tumanida Nexia-3 mashinasini boshqarishda ehtiyotsizlik qilgan haydovchi va uning do‘sti YTH oqibatida vafot etgandi."
https://kun.uz/uz/news/2022/06/14/beeline-uzbekistan-ayollarga-it-sohasida-muvafaqiyatga-erishishda-yordam-beradi,2022-12-01 20:34:47.992538,"O‘zbekistonda IT sohasida ishlayotgan va tadbirkorlik qilayotgan qizlar uchun To‘maris.HACK onlayn xakatoni yakunlandi. O‘zbekiston IT Park tomonidan tashkil etilgan keng ko‘lamli xalqaro musobaqa Markaziy Osiyoning bir qancha davlatlaridan 85 ta jamoani birlashtirdi. Xakatonning raqamli hamkori, VEON Group tarkibiga kiruvchi Beeline Uzbekistan g‘oliblarga qimmatbaho sovg‘alarni taqdim etdi va raqamli innovatsiyalar sohasidagi tajribalarini ayol dasturchilar bilan o‘rtoqlashdi.Ayollar xakatonida ishtirok etish uchun 550 ta ariza topshirilgan bo‘lib, ulardan 200 dan ortig‘i Qozog‘istondan. O‘zbekistonda ham deyarli bir xil natija, Qirg‘iziston esa eng faol davlatlar uchligini yopdi – 80 ga yaqin ariza. Ishtirokchilarning o‘rtacha yoshi 20 yoshni tashkil etdi. Tanlov to‘rtta yo‘nalishda o‘tkazildi: FinTech, E-commerce, DeepTech va Wonder Women, ishtirokchilar ular o‘rtasida deyarli teng taqsimlandi.Natijalarga ko‘ra, hakamlar hay’ati birinchi o‘rinni DNK jamoasiga uy hayvonining sog‘lig‘ini kuzatish imkonini beruvchi PeTag loyihaga berishdi. From MADE to top jamoasi tomonidan taklif etilgan tibbiyot muassasalari uchun o‘quv platformasi loyihasi ikkinchi o‘rinni egalladi. Uchunchi o‘rinni Fazo jamoasi supermarketlardagi navbatlar muammosini hal qila oluvchi ekotizim egalladi.Xakatonning digital-hamkori g‘oliblar uchun iPad’lar taqdim etdi, shuningdek, VEON ekspertlarining hakamlar hay’ati a’zolari, mentorlar va To‘maris.HACK’ning spikerlari sifatida ishtirok etishini ta’minladi. Shunday qilib, VEON kompaniyalar guruhining digital-mahsulotlari bo‘yicha direktori Djordj Xeld Biohacking sohasidagi tajribasi bilan o‘rtoqlashdi va xakaton ishtirokchilari odatda yo‘l qo‘yadigan tipik xatolar haqida gapirdi. Bundan tashqari, 2 va 3-o‘rinlarni egallagan jamoalar Beeline korporativ universitetining malaka oshirish sertifikatlarini oldilar.Voqeani sharhlar ekan, Inson resurslarini boshqarish, tashkiliy rivojlanish va ma’muriy qo‘llab-quvvatlash departamenti direktori Sofiya Gaynutdinova shunday dedi: “Biz uchun har bir ayol katta bilim va ko‘nikmalarga ega, buyuk kashfiyotlar qilishga qodir professionaldir. Ish beruvchi sifatida Beeline Diversity, Equity & Inclusion madaniyatini faol rivojlantiradi va o‘z falsafasini ommaga tarqatish orqali WomenInTech harakatini qo‘llab-quvvatlaydi. Biz ayollarni rivojlantiramiz, buning yorqin misoli O‘zbekiston va MDHda qator mukofotlarga sazovor bo‘lgan korporativ Women’s Club loyihasidir. Shu sababli, To‘maris.TECH-ni qo‘llab-quvvatlashimizning asosiy sababi ayollarga o‘zlarining professional ambitsiyalariga erishishda yordam berish va ularni yo‘lda qo‘llab-quvvatlash istagi bo‘ldi”.“Beeline Uzbekistan «erkak» va «ayol» kasblari bor degan stereotiplarni buzadi, ayniqsa IT sohasida. Biz mutaxassislarga jinsidan qat’iy nazar teng imkoniyatlar yaratib beramiz, shuning uchun biz nafaqat O‘zbekiston, balki qo‘shni davlatlardagi qizlar va ayollarni ham qo‘llab-quvvatlamoqchimiz. O‘zingizga ko‘proq ishonch hosil qiling, shunda o‘z salohiyatingizni ro‘yobga chiqarish uchun har doim imkoniyatlar bo‘ladi!” – dedi Beeline Uzbekistan bosh direktori Andjyey Malinovski.***Unitel MChJ 2006 yilning 12 sentabridan boshlab Beeline Uzbekistan savdo belgisi ostida xizmatlar ko‘rsatib kelmoqda. Beeline Uzbekistan bosh qarorgohi Amsterdam (Niderlandiya) shahrida joylashgan VEON xalqaro telekommunikatsiya holdingi tarkibiga kiradi.VEON 9 mamlakatda 213 milliondan ortiq obunachiga ega global telekommunikatsiya va internet xizmatlarini provayderi. Uning aksiyalari NASDAQ va Euronext Amsterdam fond bozorlarida joylashgan.Beeline Uzbekistan'da 1,6 mingga yaqin xodim ishlaydi. 2006 yildan buyon O‘zbekiston bozoriga kirishi bilan VEON mamlakat telekommunikatsiya sohasiga 1,2 milliard AQSh dollaridan ortiq sarmoya kiritdi. Beeline SB'ning O‘zbekistondagi faoliyati davomida 1,8 milliard dollardan ortiq soliq to‘langan.Sayt: beeline.uzFacebook: fb.com/beeline.uzInstagram: @beeline_uzbekistanTelegram: t.me/beelineuzbekistanTwitter: twitter.com/beeline_uzLinkedIn: linkedin.com/company/beeline-uzbekistanReklama huquqi asosida"
https://kun.uz/uz/news/2022/06/14/yozni-sogdiyona-akvaparkida-yoqimli-xotiralar-bilan-otkazing,2022-12-01 20:34:49.948727,"Samarqand shahrida joylashgan ""So'g'diyona"" akvaparki yozning qaynoq onlarini yanada yodda qolarli o‘tkazish istagida bo‘lganlar uchun o‘z bag‘rini ochadi. Muhtasham ""Grand Hotel Sogdiana"" mehmonxonasi hududida joylashgan yirik ko‘ngilochar majmua 4 gektar maydonni egallagan. Akvaparkda so‘nggi rusumdagi suv attraksionlari, uzunligi 500 metr bo‘lgan sun’iy ko‘l, dengiz to‘lqini mavj uradigan basseyn, jakuzi, bolalar uchun maxsus suv parki, alohida so‘rili kabinalar va betakror mazali taomlarni tortiq etuvchi restoran mavjud. Bu yerda hordiq chiqarish siz va farzandlaringiz uchun bu yilgi yoz mavsumining eng yoqimli xotirasi bo‘lib qolishi shubhasiz.Telefon: +998946150008Instagram: instagram.com/sogdiana_aquaparkFeysbuk:fb.com/sogdianaaquaparkReklama huquqi asosida"
https://kun.uz/uz/news/2022/06/14/navoiy-shahriga-16-yil-hokimlik-qilgan-baxtiyor-hamdamov-vafot-etdi,2022-12-01 20:34:51.447802,"1992-2008 yillarda Navoiy shahri hokimi lavozimida faoliyat yuritgan Hamdamov Baxtiyor Ibragimovich 13 iyun kuni 72 yoshida hayotdan ko‘z yumdi. Bu haqda Kun.uz’ga Navoiy viloyati Axborot va ommaviy kommunikatsiyalar boshqarmasi boshlig‘i Dilshod Mamarajabov xabar berdi.Baxtiyor Hamdamov 1951 yil Samarqand viloyati Qo‘shrabot tumanida tug‘ilgan. 1977 yilda Farg‘ona politexnika institutini injyener-mexanik mutaxassisligi bo‘yicha tamomlagan.U mehnat faoliyatini 1977 yilda Navoiy sement zavodida chilangarlikdan boshlagan hamda 1986 yilgacha ushbu zavodda smena ustasi, mexanik, sex boshlig‘i o‘rinbosari, sex boshlig‘i, bosh mexanik va direktor o‘rinbosari lavozimlarida ishlagan.Baxtiyor Hamdamov 1992 yilda Navoiy shahar hokimi etib tayinlangan. U ushbu lavozimda 16 yil faoliyat yuritgan. Hokimlikdan ketgach, 2 yil Navoiy shahridagi MChJlardan biriga direktor o‘rinbosari bo‘lgan Hamdamov 2011 yildan buyon nafaqada edi."
https://kun.uz/uz/news/2022/06/13/sil-dispanserining-koykalari-poliklinikaga-zararsizlantirmay-olib-kelinganmi,2022-12-01 20:34:53.320291,"Sil – yuqumli va inson hayoti uchun xavfli kasallik, buni hammadan ham tibbiyot xodimlari yaxshi biladi. Biroq Asaka tumanidan kelgan murojaatda tibbiyot xodimlarining o‘zlari bemorlarga xavfli kasallik yuqishi uchun sharoit yaratib berayotgani aytiladi.Murojaatchilar Qoratepa qishlog‘idagi 10-oilaviy poliklinikada krovatlar yo‘qligi tufayli sil kasalliklari dispanseridan krovatlar keltirilib, bemorlar sil yuqishi xavfi ostida o‘sha krovatlarda yotib davolanayotgani haqida xabar berishdi.Mebellarni viloyat hokimligi tomonidan mazkur poliklinikada ish tashkil etish uchun vakil etib tayinlangan Andijon viloyat ftiziatriya va pulmonologiya markazi rahbari Faxriddin Nasriddinov olib kelgan.Achinarlisi, mebellar dispanserning dori-darmonga chidamli og‘ir sil kasallar davolanuvchi uchinchi va to‘rtinchi bo‘limlaridan keltirilgan.Biz “30 ming aholiga xavf tug‘dirishi mumkin bo‘lgan krovatlar oilaviy poliklinikaga qanday kelib qoldi?”, “Nahotki, oilaviy poliklinikaga budjetdan 10 dona krovat uchun mablag‘ topilmasa?” kabi savollarga javob izladik.“Sil kasallar yotgan krovatlar xavfli ekanini bilamiz, lekin...”Qoratepa qishlog‘ining 30 ming aholiga xizmat ko‘rsatuvchi 10-oilaviy poliklinikasidamiz. Muassasa palatasida 10 nafar bemor haqiqatda sil kasalliklari dispanseridan keltirilgan krovatlarda yotib davolanayotgan ekan.“Poliklinikamizga kuniga 150-200 nafar bemor keladi. Emlash kunlari 300 nafargacha qabul qilamiz. Sil dispanseridan krovatlar hech qanday hujjatlarsiz keldi. Bo‘lim mudiri so‘ragan ekan. Axir bunday harakatlar SES xodimlari bilan hamkorlikda qilinishi kerak-ku? O‘ta yuqumli kasallik bilan og‘rigan bemorlar yotgan sim krovatlarni to‘g‘ridan to‘g‘ri palataga qo‘ya olmadim.Bo‘lim bekasiga aytib, qo‘ldan kelganicha xlor bilan yuvib, tozalab keyin o‘rnatdik. Sil dispanseri boshlig‘i bizga vakil bo‘lganidan beri hamshiralari ham muassasamizga kelib, aholi bilan aralashib yurishibdi. Ular kasallik yuqtirmasligiga kim kafolat beradi? Men o‘rta tibbiyot xodimiman, boshliqlarimiz oliy ma’lumotli va tajribali mutaxassislar. Ularni mana shu holatlarga beparvo bo‘layotganidan hayronman”, deydi 10-oilaviy poliklinika katta hamshirasi Ra’noxon Shodmonova.Muassasa xo‘jalik mudirasi Muqaddasxon Mahmudova ham krovatlar hech qanday hujjatlarsiz kelgani, ularni omborxonaga joylab, so‘ng zararsizlantirishga harakat qilib, xonaga olib kirishganini aytdi.Poliklinika mudiri Sardorbek Alimjonovning izohlashicha, qishloq tuman markazidan 22 km uzoqlikda joylashgani sabab aholi vakillariga yotib davolanishlari uchun sharoit yaratish maqsadida poliklinikada 10 ta koyka tashkil qilinganini aytdi.“Aholi Asaka tumani markaziga borib kelishga vaqt va mablag‘ sarflamasligi uchun tuman Tibbiyot birlashmasi bilan hamkorlikda yotib davolanish sharoitini qildik. Lekin bizda krovatlar yetishmasdi. Shuning uchun sil kasalliklari dispanseridan yaroqli, lekin ishlatilmay turgan krovatlarni olib kelib o‘rnatdik. Dezinfeksiya qildik. So‘ng o‘zimizni vrachlardan biri homiylik qilib matras va yopinchiqlar olib bergach, palataga qo‘ydik. Odamlar xursand”, deydi bo‘lim mudiri Sardobek Alimjonov.Uning aytishicha, bizning surishtiruvimizdan keyin koykalar qaytarib olib ketilgan.“Men tuman Tibbiyot birlashmasiga jihozlar so‘rab ko‘p bora murojaat qilganman. Natija bo‘lmagan. Mana, sizlar kelgach, mana shu krovatlarni ham dispanser olib ketdi. Bemorlar koykasiz qoldi”, – dedi Sardobek Alimjonov.“Krovatlarni zararsizlantirganmiz, lekin hujjati yo‘q...”10-oilaviy poliklinikaga 10 ta krovat yetkazib bergan viloyat sil kasalliklari dispanseri rahbari Faxriddin Nasriddinovdan savollarimizga javob so‘radik.“O‘sha krovatlar bizniki va bizning ro‘yxatda turibdi, inkor qilmayman. Krovatlarni o‘sha poliklinikaga borishining sababi, davlatimiz rahbarining tibbiyot xodimlari bilan “Ochiq muloqoti”dan so‘ng, Andijon viloyati hokimining aholiga e’tibori bilan birlamchi tibbiy yordam tizimida 24 soatlik ishni tashkil qilish tavsiyasi berildi. Biz o‘zimizdagi 2015 yildan beri foydalanilmay turgan krovatlarni zararsizlantirib, xlorlab, oftobga qo‘yib, so‘ng 10-oilaviy poliklinikaga olib bordik.Tuberkulyoz tayoqchasi oftobda ikki soatda o‘ladi. Men tuberkulyoz tayoqchasini yashovchanligini bilganim uchun “obrabotka” qilganimizdan so‘ng jo‘natdim. Krovat – temir buyum, xlorli eritmada yuvilgach, bemalol ishlatish mumkin. U yerda ham oftobda turdi. Bizning maqsadimiz o‘sha yerdagi bemorlarga yaxshilik qilish bo‘lgan”, – deydi Nasriddinov.— Sanitariya me’yorlariga ko‘ra, yuqumli kasalliklar dispanseridan chiqayotgan buyumlar muassasa dezinfektori tomonidan zararsizlantirilib, tegishli hujjat bilan chiqariladi. Mana shu hujjatni taqdim qila olasizmi?— Biz zararsizlantirganimizni hujjatlashtirmaganmiz. Unday hujjat yo‘q. Lekin amalda aniq qilganmiz.— Nega biz poliklinikada tasvirga olishni boshlaganimizdan so‘ng krovatlar sizni buyrug‘ingiz bilan dispanserga qaytarib olib kelindi?— Men bu qilgan ishim murojaatchilar yoqmagani uchun orqasidan boshqa muammolar kelib chiqmasin, deya shu ishni qildim. Aslida bu tuman tibbiyot birlashmasining muammosi edi. Endi masalani birlashma o‘zi hal qilib oladi.Viloyat sanitariya osoyishtalik va jamoat salomatligi boshqarmasi boshlig‘i o‘rinbosari Yusufjon Ortiqovdan holat bo‘yicha izoh so‘raganimizda, mas’ul yuqumli kasalliklar bo‘limidan hech qanday buyum dezinfektor tomonidan zararsizlantirilib, tegishli hujjat rasmiylashtirilmagunicha chiqib ketmasligini bildirdi.Xulosa o‘rnidaTasdiqlangan sanitariya me’yorlariga ko‘ra, yuqumli kasalliklar shifoxonasidan buyumlar mas’uliyatli rejim ostida, dezinfektor mutaxassis tomonidan zararsizlantirilgach, tegishli hujjat rasmiylashtirilib so‘ng tashqariga chiqariladi.Oilaviy poliklinika xo‘jalik mudirasi krovatlar hech qanday hujjatlarsiz kelganini aytdi. Dispanser rahbari ham krovatlar zararsizlantirilgani bo‘yicha hujjat yo‘qligini tan oldi. Biz krovatdan surtma olib mustaqil laboratoriyada tekshirtirmoqchi bo‘lganimizda krovatlar zudlik bilan dispanserga qaytarib olib ketilibdi.Yaxshiyam jamiyatda hushyor odamlar bor. Bizni o‘ylantirgani – tibbiyot xodimlarining o‘zlari 30 ming aholiga xizmat qiluvchi poliklinika bemorlarini xavf ostiga qo‘yganmikan? Hokimlikka yaxshi ko‘rinish uchun bunday “tashabbus” qilish katta muammolar keltirishi mumkin.Undan-da katta muammo esa qishloq tibbiyot muassasasiga budjetdan 10 dona krovat uchun pul topilmaganida. Poliklinika mudiri o‘sha krovatlarga to‘shak va adyollarni ham shifokorlardan biri homiylik qilib sotib olib berganini aytdi.O‘ylaymizki, holat tegishli tashkilotlar tomonidan o‘rganib chiqiladi.Elmurod Ermatov,
Azizbek Ismoilov"
https://kun.uz/uz/news/2022/06/13/ozbekneftgaz-yanvar-may-oylarida-2889-ming-tonna-suyultirilgan-gaz-ishlab-chiqarilib-reja-korsatkich-1068-foizga-bajarildi,2022-12-01 20:34:54.701078,"Jumladan, Sho‘rtan neft va gaz qazib chiqarish” boshqarmasi va Muborak gazni qayta ishlash zavodi(Muborak GQIZ)da mavjud propan-butan aralashmasini ajratib olish qurilmalarini modernizatsiya qilish, Muborak GQIZ hamda Gazli neft va gaz qazib chiqarish boshqarmasida yangi qurilmalarni ishga tushirish investitsiya loyihalarni amalga oshirish hisobidan joriy yilda 652,7 ming tonna suyultirilgan gaz ishlab chiqarish rejalashtirilgan.2022 yilning yanvar-may oylarida “O‘zbekneftgaz” AJ tasarrufidagi neft va gaz qazib chiqarish, qayta ishlash boshqarma va korxonalarida suyultirilgan gaz ishlab chiqarish reja ko‘rsatkichi 270,5 ming tonna belgilangan bo‘lib, amalda 288,9 ming tonna rejaga nisbatan 106,8% (o‘sish sur’ati 109,8%) ishlab chiqarildi.Shuningdek Respublika iste’molchilariga 267,7 ming tonna suyultirilgan gaz yetkazib berish rejalashtirilgan bo‘lib, amalda 277,6 ming tonna, rejaga nisbatan 103,7% (o‘sish sur’ati 107,2%) yetkazib berildi.Shu bilan birga birinchi navbatda aholining maishiy ehtiyoji va ijtimoiy soha obektlari uchun “Hududgazta’minot” AJning hududiy gaz ta’minoti filiallariga suyultirilgan gaz mahsuloti kelishilgan jadvallar asosida 249,6 ming tonna (o‘sish surati 102,4%) yetkazib berildi.Xususan, aholi va kommunal soha obektlarining suyultirilgan gazga bo‘lgan ehtiyojini qondirishga qaratilgan ushbu loyihalar natijasida gazni qayta ishlash zavodlaridagi gaz tarkibidan propan-butan aralashmalari ajratib olish qurilmalarining quvvatlari oshirilmoqda.2019-2022 yillarda aholining maishiy ehtiyoji va ijtimoiy soha obektlari uchun “Hududgazta’minot” AJning hududiy gaz ta’minoti filiallariga yetkazib berilgan suyultirilgan gaz miqdorlari taxlili quyidagilarni tashkil etadi.“O‘zbekneftgaz” AJning boshqarma va korxonalari tomonidan suyultirilgan gaz ishlab chiqarish quvvatlarini yanada oshirish va Respublikaning barcha turdagi iste’molchilariga belgilangan miqdorlarda uzluksiz yetkazib berish bo‘yicha tizimli ishlar olib borilmoqda.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/13/pistalarni-maynaga-qoriqlatayotgan-fargonalik-bogbon,2022-12-01 20:34:56.164376,"“Pista g‘arq pishganida hakkalar mevani yeb qo‘yadi. Maynalar esa tabiatan muttaham qush bo‘ladi: u pistani o‘zi yemaydi, o‘g‘rilikka kelgan hakkalarni esa oldiga solib haydaydi. Mayna – yaxshi qo‘riqchi. Pista daraxti ustiga 10 yil avval maynalar uchun atay in qurib berganman. Ular daraxtlarimni begona qush va hasharotlardan qo‘riqlashadi. Maynalar har yili inida bola ochadi. Hovlimizda ular uchun alohida 2 ta in bor”, – deydi bog‘bon.1953 yilda Farg‘ona viloyati Farg‘ona tumani Xonqiz qishlog‘ida tug‘ilgan Rahmatjon Usmonov kolxozda omborchi, keyinchalik “O‘zbekiston” MFYda rais bo‘lib ishlagan. 6 farzand – 4 o‘g‘il 2 qizni voyaga yetkazgan. Uning 20 sotix yerida sarxil mevalar parvarish qilinmoqda. “Farg‘ona vodiysida Eron xandon pistasi ko‘chatlarining rivojlanishiga hissa qo‘shgan inson akam Ermat hoji Kamolov bo‘ladi. U inson 1990 yillarda Erondan 1 kg xom pista olib kelib ko‘chatchilikni shundan boshlagan. Ularni tomorqasiga ekkanida 18 dona ko‘chat chiqqan. Pistalar mevaga kirgunicha odamlar ishonishmagan.Aholi pista ko‘chat Farg‘ona sharoitida bo‘lmasligini ta’kidlashgan edi o‘sha paytda. Pistalar mevaga kirganida o‘sha odamlar hayratdan yoqa ushlaganlar.Men ham bundan 22 yil avval Ermat hoji akamdan ko‘chatlarni olib kelgan edim. 22 yildan beri ham dehqonchilik, ham daromad qilib, ko‘chat bilan shug‘ullanib, aholini ham ta’minlayapmiz.Pista ko‘chatlarini har xil sharoitda ekish mumkin. Ko‘chat qilish uchun issiqxona qilganmiz. Issiqxonaga ekilgan ko‘chatlarni havo isishi bilan tashqariga chiqarib olib, butun yoz davomida odamlarga yetkazib beramiz.Buyurtmaga qarab 1 yoshdan 3 yoshgacha bo‘lgan ko‘chatlarni tayyorlab qo‘yamiz”, – deydi suhbatdoshimiz.Bog‘bonning ta’kidlashicha, Farg‘ona iqlimiga moslashgan pista daraxti 4-5 yildayoq mevaga kirar ekan.“Pista pishgan davrda daraxtning tepasida urug‘ini tanlab olamiz. Tanlamay olsa ham ko‘chat chiqaveradi. Lekin “otalik” ko‘chatlari ko‘payib ketadi. Pista ko‘chatlarining otalik va onaligi bo‘ladi. 10 tup pista ko‘chatiga 1 tup otaligi bo‘lmasa, meva qilaveradi. Lekin kam hosil beradi.Changlatgandan keyin yaxshi bo‘ladi. Shuning uchun urug‘ saralanib ekiladi. Pista ko‘chatini qalamcha qilib ko‘klatish mushkul. Pista ko‘chatini ulamasidan ko‘paytirish ham juda qiyin.Ko‘chatlarimiz 3 xil bo‘ladi. Bahorgi ko‘chatlar, kuzgilari hamda 3 yillik ko‘chatlar. Uch yillik ko‘chatlar yoshi katta bo‘lganiga qaramay kechroq mevaga kiradi. Bir yoshli ko‘chatlarni eksangiz, 4-5 yili mevaga kiryapti. Chunki pista ko‘chatlari o‘zimizning iqlim sharoitimizga moslashdi. Avvalgi navlar 7-8 yilda mevaga kirardi”, – deydi u.Bir tup pista daraxti o‘rtacha 5-6 kilogrammdan hosil berar ekan. Tanasi unchalik katta bo‘lmagani bois bog‘bon daraxt tagida boshqa ekinlarni ham parvarishlaydi.“Bundan 22 yil avval akamdan olib olib kelgan 3 tup pista ko‘chati 8 yilda mevaga kirgan. Undan keyin o‘zimizda boshladik. Hozirda tomorqamda 40 tup pista daraxti bor. Shulardan 20 tupi meva qilyapti. Tupidan o‘rtacha 5-6 kilogrammdan meva olinadi.Urug‘lik uchun saralab olingan pistalar kilogrammini bugungi kunda 300 ming so‘mdan sotyapmiz. Oddiy qovurilgan pistalar 100-150 mingdan sotilyapti.Eng yaxshi tomoni – pista daraxtining tagida hamma ekinlar bo‘laveradi. Pomidor, bodring, bulg‘or qalampiri – hammasini ekaverasiz, pistaga hech qanday zarar qilmaydi. Pista daraxtiga hasharot ham kelmaydi.Pista daraxtiga dori sepib bo‘lmaydi. Dori sepsangiz, qurib qolishi mumkin. Tagiga go‘ng yaqinlashtirib bo‘lmaydi. Chirindi, ozroq fosfor va amafos solib turamiz. Yoshiga qarab daraxtlarni butaymiz.Pista ko‘chati unchalik katta bo‘lib o‘sib ketmaydi. Bahor faslida butab shakl beramiz. Boshqa faslda butalsa qurib qolishi mumkin. Juda ham nozik bo‘ladi”, – Rahmatjon Usmonov.Bog‘bonning ta’kidlashicha, pista daraxti 500 yildan ortiq umr ko‘radi. Mevali ko‘chat –50 daraja sovuqqacha bardosh berar ekan.“Pista daraxti yer tanlamaydi. Xonqiz qishlog‘iga birinchi marta ko‘chatini olib kelganimizda odamlar bu daraxt faqatgina tog‘li hududda bo‘ladi, deyishgandi. Keyinchalik ular ham hosilini ko‘rib qiziqib qolishdi. Hozirda boshqalar ham ko‘chatchilik bilan shug‘ullanishyapti.Pista sentabr oyining oxirlarida pishadi. Avval pishgan mevasini qo‘l bilan terib olib urug‘likka olib qo‘yamiz. Qolganini silkib-silkib, yerga to‘kilganini terib olamiz. Yana bir nozik jihati, mevasini qo‘l bilan teraman desangiz, qo‘l tekkan meva ochilmay qotib qolishi mumkin. Shuning uchun ham pista mevasi ehtiyotkorlik bilan terib olinadi. Daraxt ustidagi mevalarning barchasi yetilib pishganda silkib tushirib terib olamiz.Xandon pista mevasi daraxtning tepasida 99 foizi ochilib yorilib qoladi. Tojikiston pistasi va boshqa xil pistalarni yetishtirib ko‘rganman. Ular Eron xandon pistasidek po‘chog‘i daraxtining o‘zida ochilmaydi. Boshqa pista navlarining daraxt ustida 40-50 foizigina ochiladi xolos”, – deydi u.Sarvar Ziyayev,
Kun.uz muxbiriMontaj ustasi: Abdusalim Abduvohidov"
https://kun.uz/uz/news/2022/06/13/dinay-tovar-belgisiga-nisbatan-huquqbuzarlik-holatiga-chek-qoyildi-yoxud-nash-sad-sudda-dinayga-yutqazdi,2022-12-01 20:34:58.269818,"Mamlakatimizda oxirgi yillarda intellektual mulk obektlariga bo‘lgan e’tibor oshib bormoqda. Buni so‘nggi yillarda ushbu mulk turlariga nisbatan amalga oshirilgan huquqbuzarlik bilan bog‘liq nizolarning ko‘payishida ko‘rishimiz mumkin. Shunday nizolardan biri bu “DINAY” va “NASh SAD” o‘rtasidagi nizodir.Aniqlanishicha,  Namangan viloyatida tadbirkorlik sub’yekti sifatida ro‘yxatdan o‘tgan “CHUST BOG’ AGRO” MChJ “NASh SAD” nomi ostidagi salqin ichimliklarni ishlab chiqarishda “RICOMEL BEVERAGES” MChJ tomonidan ishlab chiqarilayotgan “DINAY” salqin ichimligini qadoqlash uchun mo‘ljallangan maxsus shaklga ega idish (baklajka) hamda idishni to‘liq qoplab turuvchi etiketka (o‘rov) dizaynlaridan huquq egasining ruxsatisiz, qonunga xilof ravishda foydalanib kelgan.Ma’lumot uchun: O‘zbekiston Respublikasi Adliya vazirligi huzuridagi Intellektual mulk agentligi tomonidan 08.06.2016 yilda “DINAY” tovar belgisi “RICOMEL BEVERAGES” MChJ nomiga ro‘yxatdan o‘tkazilgan va MGU 29546-sonli guvohnoma berilgan. Shuningdek, Intellektual mulk agentligi tomonidan 20.01.2022 yilda “DINAY” salqin ichimligini qadoqlash uchun mo‘ljallangan maxsus shaklga ega idish (baklajka) uchun MGU 44137-sonli guvohnoma hamda 21.01.2022 yilda MGU 44138-sonli guvohnomalar berilgan. Ushbu tovar belgilariga doir mutlaq huquq “RICOMEL BEVERAGES” MChJga tegishli.“RICOMEL BEVERAGES” MChJ nomiga ro‘yxatdan o‘tkazilgan tovar belgilariMGU 29546-sonli guvohnomaMGU 44137-sonli guvohnomaMGU 44138-sonli guvohnoma“CHUST BOG’ AGRO” MChJ tomonidan “NASh SAD” nomi ostidagi salqin ichimliklarning tashqi ko‘rinishi Mazkur holat yuzasidan “RICOMEL BEVERAGES” MChJning bosh direktori Sh.Bazarov Namangan viloyati adliya boshqarmasiga murojaat qilib huquqbuzarning mansabdor shaxslariga qonunchilikda belgilangan tegishli choralarni ko‘rishni so‘ragan. Holat yuzasidan atroflicha tekshiruvlar o‘tkazilishi hamda Intellektual mulk agentligi mutaxassislarining fikrlari o‘rganilishi natijasida, “CHUST BOG’ AGRO” MChJ tomonidan “NASh SAD” nomi ostidagi salqin ichimliklarni ishlab chiqarishda maxsus idishdan (bakalajka) foydalanishi tovar belgilariga nisbatan mutlaq huquqlarning buzilishi deb topildi va tegishli ma’muriy bayonnoma tuzilib jinoyat ishlari bo‘yicha Namangan tuman sudiga yuborildi.“RICOMEL BEVERAGES” MChJning vakili X.Jurayevning so‘zlariga ko‘ra “NASh SAD” nomi ostidagi mahsulotlarning qadog‘i tashqi shakli jihatidan, idishning aynan ma’lum joylarida chiziqlar mavjudligi, qopqoq shakli va ranglar uyg‘unligi jihatidan tovar belgisi egasi tomonidan ishlab chiqarilayotgan “DINAY” nomi ostidagi mahsulotlarga adashtirib yuborish darajasida o‘xshashdir, shuningdek ushbu tovarlarning bir turdagi tovarlarga mansubligi, bir xil materialdan ishlab chiqarilgani va bir joyda sotilishi iste’molchida mazkur mahsulotlar bitta ishlab chiqaruvchiga qarashli degan tasavvur paydo qiladi va ularning tovar ishlab chiqaruvchisi xususida chalg‘ishiga olib keladi. Shu bilan birga, “RICOMEL BEVERAGES” MChJning bosh direktori Sh.Bazarov iste’molchilarni chalg‘itishga qaratilgan bunday harakatlar jamiyat manfaatlariga jiddiy zarar yetkazayotganini ta’kidlab o‘tdi.Ma’lumot uchun: O‘zbekiston Respublikasi “Tovar belgilari, xizmat ko‘rsatish belgilari va tovar kelib chiqqan joy nomlari to‘g‘risida”gi Qonunning 26-moddasiga binoan tovar belgisining egasi tovar belgisidan foydalanish va uni tasarruf etish mutlaq huquqiga ega. Tovar belgisini yoki shu belgi bilan belgilangan tovarni ruxsat berilmagan tarzda tayyorlash, qo‘llash, olib kirish, savdoga taklif etish, sotish, o‘zgacha tarzda fuqarolik muomalasiga kiritish yoki ularni shu maqsadda saqlash yoxud ular bilan adashtirib yuboradigan darajada aynan o‘xshash bo‘lgan bir xildagi tovarlarni belgilash tovar belgisiga doir mutlaq huquqni buzish deb e’tirof etiladi.O‘zbekiston Respublikasi Ma’muriy javobgarlik to‘g‘risidagi kodeksining 177-moddasida o‘zganing tovar belgisidan, xizmat ko‘rsatish belgisidan yoki adashtirib yuborish darajasida ular bilan o‘xshash bo‘lgan belgilardan shu turdagi tovarlarga (xizmatlarga) nisbatan qonunga xilof ravishda foydalanish yoxud o‘zga firma nomidan qonunga xilof ravishda foydalanish ma’muriy javobgarlikka tortilishi belgilangan.Natijada, jinoyat ishlari bo‘yicha Namangan tuman sudi tomonidan tuzilgan ma’muriy bayonnoma, mutaxassis fikri hamda sud majlisida ishda qatnashayotgan tomonlarning keltirilgan vajlariga tegishli baho berilib, mazkur yilning 27 may kunidagi qarori bilan “CHUST BOG’ AGRO” MChJning mansabdor shaxslariga bazaviy hisoblash miqdorining 10 barobari miqdorida jarima jazosi tayinlandi.Qarordan norozi taraflar qaror e’lon qilingan kundan boshlab, xuquqbuzar va jabrlanuvchi qaror nusxasini olgan kundan boshlab 20 (yigirma) sutka muddat ichida apellyatsiya tartibida shikoyat berishi yoki protest bildirishi mumkin.Reklama huquqi asosida"
https://kun.uz/uz/news/2022/06/13/quduqqa-boshqa-bola-tushirilgan-fvv-chiroqchida-bolani-qutqarish-operatsiyasiga-oid-qoshimcha-tafsilotlarni-malum-qildi,2022-12-01 20:34:59.742943,"Chiroqchi tumanidagi quduqqa tushib, deyarli bir sutka qolib ketgan 6 yashar bolakayning qutqarilishiga oid qisqa lavha ijtimoiy tarmoqlarda ko‘pchilikning xursandchiligiga sabab bo‘ldi.Favqulodda vaziyatlar vazirligi matbuot kotibi Murod Sodiqovning Kun.uz'ga ma’lum qilishicha, soha xodimlari hamisha bunday holatlarga tayyor turishadi va ularning o‘zlari ham bola eson-omon qutqarilganidan juda xursand bo‘lib ketishgan. Bu holatda bola ham yosh bo‘lishiga qaramay, ko‘rsatmalarni aniq bajargan, qo‘rqmagan, arqonni o‘zi beliga bog‘lagan.Sodiqovga ko‘ra, vazirlik rahbariyati mazkur o‘ziga xos operatsiyada ishtirok etganlarga minnatdorlik bildiradi.“Shu o‘rinda ko‘pchilikda “Nima uchun qutqaruv operatsiyasi bu qadar uzoq, ya’ni bir sutka davom etdi?” degan savol tug‘ilmoqda. Gap shundaki, bu yerda eng katta xavf – bolaning ustiga tuproq bosib qolishining oldi olingan va juda ehtiyotkorlik bilan harakat qilingan. Xodimlar barchasini qo‘llanmaga ko‘ra bajarishgan. Atrofda chuqur qazish uchun ham katta texnika jalb qilingan va ulkan o‘ra qazilib, katta hajmdagi tuproq chiqarish ishlari bajarilgan.Yana bir muhim jihat – quduqqa tana xususiyatlari mos kelgani uchun 8-sinf o‘quvchisi Ozodbek Yo‘ldoshev arqonga bog‘lab tushirilgan va shu orqali bola qutqarib olingan. Eng muhimi, natija ko‘ngildagidek bo‘ldi va bu qiyinchiliklar ortda qoldi”, – dedi FVV vakili."
https://kun.uz/uz/news/2022/06/13/samarqandda-akasi-va-otasini-oldirib-komib-yuborgan-yigit-ushlandi,2022-12-01 20:35:01.184773,"Ommaviy axborot vositalari va ijtimoiy tarmoqlarda Urgutda qotillik jinoyati sodir etilgani haqida xabarlar tarqaldi. Samarqand viloyati prokuraturasi matbuot xizmati hodisa yuzasidan rasmiy bayonot berdi.Unda yozilishicha, 2022 yil 7 iyun kuni soat 19:30 larda, Urgut tumani Navbog‘ ko‘chasida yashovchi fuqaro J.M. tuman IIBga murojaat qilib, otasi B.M. va ukasi Sh.M. uyida yo‘qligi, telefon raqamlari ishlamayotgani uchun ularni topishda amaliy yordam berishni so‘ragan.Olib borilgan tergovga qadar tekshiruv jarayonida aniqlanishicha,  J.M.ning yana bir akasi Sh.M. tuman IIBga aybini bo‘yniga olish to‘g‘risida ariza bilan murojaat qilgan. U arizasida 2022 yil 15 may kuni soat 07:00 da otasi B.M. va akasi Sh.M. bilan janjallashib qolib, uy xo‘jaligida foydalangan bolta va oshxona pichog‘i bilan akasi va otasining tanasiga bir necha marotaba urib, ularni qasddan o‘ldirgani va yashash uyining tomorqasiga ko‘mganini ma’lum qilgan.Sh.M.ning tushuntirishiga asosan uyning tomorqa qismi ko‘zdan kechirilganda, B.M. va Sh.M.ning jasadi qotillik alomatlari bilan topilgan. Holat yuzasidan sud tibbiy ekspertizasi tayinlangan.Mazkur holat yuzasidan Urgut tuman prokuraturasi tomonidan Sh.M.ga nisbatan Jinoyat kodeksining 97-moddasi 2-qismi “a” bandi bilan jinoyat ishi qo‘zg‘atilib, Jinoyat-protsessual kodeksining 221-moddasi tartibida ushlanib, gumonlanuvchi sifatida jalb qilingan. Jinoyat ishi bo‘yicha viloyat prokuraturasi tomonidan dastlabki tergov harakatlari o‘tkazilmoqda."
https://kun.uz/uz/news/2022/06/13/qashqadaryoda-pensiya-va-nafaqa-pullarini-talon-toroj-qilgan-bank-xodimlari-aniqlandi,2022-12-01 20:35:02.662610,"Ma’lum qilinishicha, Bosh prokuratura huzuridagi departamentning Shahrisabz tuman bo‘limi tomonidan AT “Xalq bank” Shahrisabz filialining murojaatiga asosan tergovga qadar tekshiruv o‘tkazilgan.Unda, filialining 4-sonli sayyor kassa buxgalter nazoratchisi S.I. va kassiri N.R. o‘zaro til biriktirib, tumandagi 150 nafar fuqaroga joriy yilning mart, aprel va may oylari uchun ajratilgan 100,5 mln so‘m pensiya va nafaqa pullarini fuqarolarga berilishini ta’minlamagani aniqlangan.Qayd etilishicha, yuqoridagi shaxslar pensiya va nafaqa pullarini o‘zlarining shaxsiy ehtiyojlari uchun sarflab talon-toroj qilgan. Tekshiruv davomida yetkazilgan zararning to‘liq qoplanishi ta’minlangan.Mazkur holat yuzasidan Jinoyat kodeksining 167-moddasi (o‘zlashtirish yoki rastrata yo‘li bilan talon-toroj qilish) bilan jinoyat ishi qo‘zg‘atilgan.Departament ma’lumotiga ko‘ra, hozirgi vaqtda tergov harakatlari o‘tkazilmoqda."
https://kun.uz/uz/news/2022/06/13/orikzor-bozori-hududida-issiq-suv-quvuri-yorilib-ketdi,2022-12-01 20:35:04.183360,"Vazirlikning ma’lum qilamizki, hozirgi vaqtda barcha kommunal tizimlarda kuz-qish mavsumiga sinov-tayyorgarlik ishlari ketmoqda. “Xususan, issiq suv trubasi yorilgan ushbu bozor hududidan o‘tgan tarmoqda ham katta bosimda sinov ishlari olib borilayotgan bo‘lgan va D-800 mm magistral issiqlik tarmog‘ida quvur yorilishi kuzatilgan”, deyiladi ma’lumotda. Vazirlik axborotida aytilishicha, ayni daqiqada mutaxassislar holatni bartaraf etish bo‘yicha ishlamoqda."
https://kun.uz/uz/news/2022/06/13/andijonda-iib-xodimi-reportaj-tayyorlayotgan-muxbirning-telefonini-kuch-ishlatib-tortib-olgani-aytilmoqda,2022-12-01 20:35:05.564934,"Andijon shahrida IIB xodimi shakar savdosini suratga olayotgan Human.uz xodimining xizmat telefonini kuch ishlatish yo‘li bilan tortib olgan. Bu haqda sayt o‘z telegram sahifasida xabar bermoqda.Qayd etilishicha, 13 iyun kuni soat 9:50 da Andijon shahar «Yangi bozor» savdo majmuasida Andijon IIBning Ilyos ismli xodimi shakar savdosini suratga olayotgan Human.uz xodimining xizmat telefonini kuch ishlatish yo‘li bilan tortib olgan va uning faoliyatiga to‘sqinlik qilgan.«Bir qancha urinishlardan so‘ng ham smartfon qaytarib berilmayapti. Maqsad IIB xodimining kuch ishlatgani hamda telefonni tortib olgani suratga olingan videoni o‘chirib tashlash ekan», – deyiladi xabarda.Holat yuzasidan IIV axborot xizmati rahbari Shohrux G‘iyosov munosabat bildirdi. Unda keltirilishicha, Andijon shahar «Yangi bozor» savdo majmuasida odamlarga navbat bilan arzonlashtirilgan shakar sotish jarayonida, fuqaro J.Abdullayev (sayt muxbiri) odamlarning navbat talashishini tasvirga olishi vaqtida fuqarolar tomonidan ularning yuzlari tasvirga olinishiga e’tiroz bildirilib, huquqlarini poymol qilmasdan tasvirni o‘chirib tashlash talab qilingan.Jamoat tartibi buzilishining oldini olish maqsadida, bozor hududiga biriktirilgan ichki ishlar organlari xodimi tomonidan J.Abdullayevga fuqarolarning roziligisiz ularni tasvirga olmaslik tushuntirilgan.Hozirda, shakarga navbatda turgan fuqarolar va J.Abdullayev o‘rtasidagi ziddiyatga oydinlik kiritish maqsadida voqea ishtirokchilari IIBga olib borilgan.Milliy mass-mediani qo‘llab-quvvatlash va rivojlantirish jamoat fondi Vasiylik kengashi raisi Komil Allamjonov OAV vakillariga nisbatan sodir etilgan so‘nggi ikki holat yuzasidan munosabat bildirdi.«Sevimli» telekanali ijodiy guruhiga nisbatan bo‘lgan holatni mutlaqo qoralayman. Huquqni muhofaza qiluvchi organlar bu holatni o‘rganib, aybdorlarni jazolashi shart. Quruq gapni aylantirish yechim emas. Bezorini matbuotdan ajrata olmaydigan xodimlar faqat tizim uchun zarar.Shuningdek Human.uz sayti atrofidagi holatga ham oydinlik kiritilishi, jurnalistlarning huquqlari poymol bo‘lishiga yo‘l qo‘yilmasligi kerak. AOKA tashkiloti ham o‘z vakolati doirasida faol faoliyat yuritishi, uning maqsad va vazifalari matbuotni qo‘llash, ularni himoya qilish ekanligi normativ hujjatlarda aniq yozib qo‘yilganligini eslatib qo‘ymoqchiman.Jurnalistlar uyushmasini ham yanada faol bo‘lishga chaqiraman. Bu institutlar shunday paytda o‘zini ko‘rsatmasa, yana qachon ularni sezamiz», degan u."
https://kun.uz/uz/news/2022/06/13/qashqadaryoda-uyida-eshak-soyish-bilan-shugullangan-er-xotinga-jazo-tayinlandi,2022-12-01 20:35:06.988089,"Avvalroq, Qashqadaryo viloyati G‘uzor tumanida eshak suyish bilan shug‘ullangan oila aniqlangani haqida xabar berilgandi. Viloyat IIB axborot xizmatining xabar berishicha, holat yuzasidan qonunbuzarlarga sud qarori e’lon qilingan.Eshonquduq mahallasi Abduhamid qishlog‘idagi xonadonlardan birida eshak so‘yib kelingani haqida xabarlar tarqalgach, mas’ullar holatni o‘z nazoratiga olgani aytilgandi.G‘uzor tumanidagi maktab internatda o‘tkazilgan sayyor sud majlisida o‘z xonadonida eshak so‘yishni kasb qilib olgan fuqaro N.R. va uning turmush o‘rtog‘i S.A.ning xatti-harakatlari ko‘rib chiqilgan va holat yuzasidan qaror chiqarilgan.Unga ko‘ra, fuqaro N.R.ga nisbatan MJtKning 111-moddasi (hayvonlarga nisbatan shafqatsiz munosabatda bo‘lish) 2-qismi va 161-moddasi (shaharlarni va boshqa aholi punktlarini obodonlashtirish qoidalarini buzish) bilan 10 sutka qamoq jazosi tayinlangan.Bundan tashqari, N.R.ga eng kam ish haqining uch barobari, uning xotini S.A.ga nisbatan esa MJtKning 111-moddasiga asosan eng kam ish haqining 2 barobari miqdorida jarima belgilangan."
https://kun.uz/uz/news/2022/06/13/sevimli-telekanali-xodimlari-iio-xodimlari-tomonidan-kaltaklangani-xabar-qilindi-iiv-va-aoka-munosabat-bildirdi,2022-12-01 20:35:08.519425,"11 iyun kuni Toshkentdagi «Paxtakor» stadionida U-23 Osiyo kubogining chorak finali doirasida O‘zbekiston va Iroq jamoalari o‘rtasidagi o‘yinni yoritishga borgan «Sevimli» telekanali xodimlari muammoga duch kelishgan.Mazkur telekanalning «Zamon» yangiliklar dasturi veb-saytida telekanal xodimlari stadionga kirishda ichki ishlar organlari xodimlari tomonidan kaltaklangani haqida xabar qildi. Keyinroq bu yangilik o‘chirib tashlandi, ammo Facebook’da uning nusxasi saqlanib qolgan.Jabrlanuvchilar nima deydi?Xabarda aytilishicha, telekanal xodimlari turnirning barcha o‘yinlarini yoritish uchun akkreditatsiyaga ega bo‘lgan va o‘z vazifasini bajargan. Bunga qadar bo‘lgan o‘yinlar ham sport muxbiri va uning tasvirchisi tomonidan yoritib kelingan. «Biroq, kechagi o‘yin hamkasblarimiz uchun qimmatga tushdi», — deyiladi xabar matnida.Soat 21:00 lar atrofida (intervyu olish maqsadida) ikki xodim «Paxtakor» stadioniga borganida, organ xodimlarining qarshiligiga uchragan. Futbolni yoritish uchun berilgan maxsus ruxsatnomani ko‘rsatishlariga qaramay, ular haqoratlangan: «Pressa bo‘lsang, bizga po***. Biz topshiriqni bajaramiz».Shundan so‘ng ijodiy guruh o‘zining e’tirozlarini bildirgan va stadion oldidagi holatni tasvirga olishni boshlagan. Organ xodimlari esa tasvirchining ruxsatnomasiga chang solgan. Kamerasini tortib olgan. Tasvirchining qo‘lini orqaga qayirib, jurnalistdan uzoqlashtirgan.«Faoliyatim davomida birinchi marta shunday holatga duch keldim. Chunki konfliktga boradigan odam emasman. Buni meni yaqindan taniganlar yaxshi bilishadi. Ochig‘i, o‘sha mahalda o‘zimni jinoyatchidek his qildim. Organ xodimlaridan biri dabdurustdan mikrofonimga tashlandi va uni kimgadir uloqtirdi, qo‘limni orqaga qayirdi. Ikkinchisi esa kamarimdan mahkam ushlab oldi.Bir mikrofonimga qarayman, bir tasvirchimga. Shu payt tasvirchim yerda yotgan holatda zarbdan baqirayotganiga ko‘zim tushdi. 6-7 nafar ichki ishlar xodimlari va bir nafar milliy gvardiya xodimi tepkilayotgandi. Xodimlarning biri oyog‘iga dubinka bilan urdi. Qolgani qorin va bosh qismiga tepdi. Qo‘llarim ushlangan, imkonsiz qoldim, faqat urmanglar deb baqira oldim, xolos. Bu jarayon soniyalar ichida sodir bo‘ldi-ki, nima bo‘layotganini anglab-anglamasdim. Odamlar OAV xodimlari tepkilanayotganini tasvirga olayotgandi. Ko‘pchilik oldida izza bo‘lganimiz qoldi. Qo‘llarimizni qayirib, Shayxontohur tuman IIB binosiga olib borib, navbatchilik qismiga topshirishdi. Tasvirchim og‘riqqa chidolmay, ichki ishlar binosi koridorida yerda o‘tirib qoldi. Meni esa tashqariga chiqarib yuborishdi. Operatorimning sog‘ligi yomonlashayotganini ko‘rib, tez tibbiy yordamga qo‘ng‘iroq qilishga majbur bo‘ldim. Tibbiyot xodimi ichki ishlar bo‘limida qoldirish xavfli ekani, zudlik bilan shifoxonaga olib ketish lozimligini aytdi. Shundan so‘ng sherigimni Respublika shoshilinch tibbiy yordam ilmiy markaziga olib ketishdi», — deydi jurnalist.Elektroshoker qo‘llanganTasvirchi bo‘lgan voqea haqida gapirar ekan, do‘pposlash vaqtida organ xodimlari unga elektroshoker qo‘llaganini, agar nimjonroq odam bo‘lsa, buncha kaltaklashdan keyin o‘lib qolishi ham hech gap emasligini ta’kidlagan.«Urib qo‘limdagi kamerani tortib oldi. Har tomonimdan musht tushirdi, lekin yiqilmadim. 6-7 kishi bir vaqtning o‘zida tepkilardi. Shu payt ulardan biri ikki marta ko‘krak qismimga elektroshoker tekkazdi. Men yiqildim. Qolganini aniq eslolmayman. Tanamdagi og‘riq zo‘ridan ko‘zim oldi dam qorong‘ilashib, dam xiralashib... Ma’lum vaqt hushimni yo‘qotdim.Meni shifoxonaga olib borganda hamkasblarim 102 ga xabar berib, holatni tushuntirgan. Ammo mana bir sutkaki, ulardan darak yo‘q. Meni-ku, jonim omon qoldi, biroq o‘rnimda boshqa «slabiyroq» odam bo‘lganda, u zarblarga dosh berolmay, o‘lib ham qolishi mumkin edi. Bir odamning taqdiriga shu qadar befarq qaraladimi?» — deydi tasvirchi.Shifokorlar unga jag‘-tish sinishi tashxisini qo‘ygan.Tasvirchi kasalxonaga olib ketilgandan keyin jurnalist kamera, shtativ, mikrofon va ruxsatnomalarini qaytarib berishni so‘ragan. Uning ko‘z oldida fleshkani Toshkent shahar IIBBga yuborishgan va «o‘zing o‘sha yerdan olasan» deyishgan. Bu orada futbol allaqachon tugab ham bo‘lgan. Soat tungi 02:10 larda muxbir shikastlangan kamera va shtativni olgan. Biroq mikrofon va ruxsatnomalar hamon qaytarilmagan.«Eng qizig‘i, bo‘lar ish bo‘lgandan so‘ng muxbirdan ichki ishlar xodimlari kechirim so‘rab, ortiqcha gap qilmasligi va biron joyda gapirib yurmasligini aytgan», — deyiladi xabarda.IIV telekanal tasvirchisi janjal vaqtida jarohat olganini aytmoqdaIIV matbuot kotibi Shohrux G‘iyosov sodir bo‘lgan voqeaga munosabat bildirib, holat bo‘yicha tekshiruv tayinlanganini ma’lum qildi. Uning o‘z Telegram-kanalida yozishicha, «Paxtakor» stadionida O‘zbekiston—Iroq futbol jamoalari o‘yini jarayonida jamoat tartibini saqlashga biriktirilgan ichki ishlar va milliy gvardiya xodimlari tomonidan soat 21:00 dan keyin stadionda bo‘sh joylar qolmagani sababli, stadionga kirish to‘xtatilgan.Shu vaqtda, Alisher Navoiy ko‘chasi tarafdan stadionga kirish uchun tashkil etilgan tashqi nazorat perimetrda ayrim fuqarolar norozilik bildirib, stadionga kirishga harakat qilib, janjal uyushtirishgan. Xodimlar tomonidan kelib chiqishi mumkin bo‘lgan bezorilik harakatlari zudlik bilan bartaraf etilib, bir necha fuqaro tuman IIBga olib borilgan.Aniqlanishicha, fuqarolar orasida «Sevimli» telekanali «Zamon» dasturining vakillari ham bo‘lgan hamda odamlar o‘rtasidagi mushtlashuv jarayonida telekanal operatori T.I.ga tan jarohatlari yetkazilib, texnik ashyolari zarar ko‘rgan. Unga o‘z vaqtida tibbiy yordam ko‘rsatilib, kasalxonaga yetkazilgan.«Shu kuni boshqa fuqarolardan tan jarohati olgani bo‘yicha ma’lumotlar kelib tushmagan. Hozirda holat yuzasidan tekshiruv tayinlanib, jamoat tartibini buzgan fuqarolarni aniqlash bo‘yicha ishlar olib borilmoqda», — deydi IIV mulozimi.AOKA vaziyatga aralashdiHolat yuzasidan Axborot va ommaviy kommunikatsiyalar agentligi o‘z vakolati doirasida Ichki ishlar vazirligi, Bosh prokuratura va Milliy gvardiyaga so‘rov yuborgan.«Agentlik ayni paytda davom etayotgan xizmat tekshiruvi natijalarini sinchkovlik bilan kuzatib boradi. Ishonamizki, Ichki ishlar vazirligi va Milliy gvardiya amaldagi qonunchilik normalarini chetlab o‘tgan xodimlarining xatti-harakatlariga munosib baho beradi hamda tegishli chora ko‘radi. O‘zbekiston Respublikasi Bosh prokuraturasi esa ushbu masalani o‘z nazoratiga olishini so‘rab qolamiz.Agentlik OAV vakillari faoliyatiga to‘sqinlik qilish, noqonuniy yo‘llar bilan daxl qilish, shaxsini obro‘sizlantirishga bo‘lgan har qanday urinishlarni keskin qoralaydi.Eslatib o‘tamiz, mamlakatimiz qonunchiligida jurnalistlar huquqlari, axborot olish erkinligiga oid masalalar qator normalar bilan mustahkamlab qo‘yilgan. Xususan, «Jurnalistlik faoliyatini himoya qilish to‘g‘risida»gi qonunning 8-moddasiga ko‘ra, jurnalist jurnalistlik faoliyatini amalga oshirish chog‘ida shaxs daxlsizligi kafolatidan foydalanadi. Mazkur qonunning 10-moddasiga ko‘ra, davlat jurnalistga axborotni erkin olishini va tarqatishini kafolatlashi, o‘z kasbiga doir faoliyatni amalga oshirishida uning himoya qilinishini ta’minlashi lozim, 14-moddada esa jurnalistning ushbu qonunda belgilangan huquqlarini buzganlik, uning hayoti, sog‘lig‘i va mol-mulkiga tahdid, zo‘ravonlik yoki tajovuz qilganlik qonun hujjatlariga muvofiq javobgarlikka sabab bo‘lishi belgilangan.Shuningdek, «Ommaviy axborot vositalari to‘g‘risida»gi qonunning 5-moddasiga muvofiq, davlat ommaviy axborot vositalarining faoliyati va axborotdan foydalanish erkinligini, mulk huquqini, davlat organlarining g‘ayriqonuniy qarorlaridan, ular mansabdor shaxslarining g‘ayriqonuniy harakatlaridan (harakatsizligidan) himoya qilinishini kafolatlaydi, ommaviy axborot vositalarining faoliyatiga to‘sqinlik qilish yoki aralashish taqiqlanadi.Ta’kidlash joizki, OAV vakillarining kasbiy faoliyati davomida tazyiq ko‘rsatish, to‘sqinlik qilish kabi holatlar so‘z va matbuot erkinligini ta’minlash borasidagi davlat siyosatiga zid bo‘lib, Agentlik, o‘z navbatida, barcha darajadagi davlat idoralari xodimlarini axborot qonunchiligi hamda jurnalistlar vakolatlariga hurmat bilan munosabatda bo‘lishga chaqiradi», deyilgan AOKA munosabatida.Allamjonov qoraladiMilliy mass-mediani qo‘llab-quvvatlash va rivojlantirish jamoat fondi Vasiylik kengashi raisi Komil Allamjonov holat yuzasidan munosabat bildirdi.«Sevimli» telekanali ijodiy guruhiga nisbatan bo‘lgan holatni mutlaqo qoralayman. Huquqni muhofaza qiluvchi organlar bu holatni o‘rganib, aybdorlarni jazolashi shart. Quruq gapni aylantirish yechim emas. Bezorini matbuotdan ajrata olmaydigan xodimlar faqat tizim uchun zarar.AOKA tashkiloti ham o‘z vakolati doirasida faol faoliyat yuritishi, uning maqsad va vazifalari matbuotni qo‘llash, ularni himoya qilish ekanligi normativ hujjatlarda aniq yozib qo‘yilganligini eslatib qo‘ymoqchiman. Jurnalistlar uyushmasini ham yanada faol bo‘lishga chaqiraman. Bu institutlar shunday paytda o‘zini ko‘rsatmasa, yana qachon ularni sezamiz», deydi Komil Allamjonov."
https://kun.uz/uz/news/2022/06/12/samarqanddagi-qizaloq-fojiasi-birinchi-marta-emas-voqea-joyidan-reportaj,2022-12-01 20:35:09.992553,"Kun.uz holatni o‘rganish maqsadida ushbu massivda bo‘lib, voqea joyidan reportaj tayyorladi.Qorasuvdagi ko‘p qavatli uylarning aksariyatida xuddi shunday balkon bor. Avvalboshdanoq aytishni istardik, to‘g‘ridan to‘g‘ri pod’yezd orqali ushbu balkonlarga chiqish mumkin. Bu yosh bolalar uchun istalgan daqiqada xavf tug‘diradi.Ko‘p qavatli uylarda yashovchi Mavjuda Kattayeva holatga bevosita guvoh bo‘lib qolganini aytmoqda. U pod’yezdga kirish qismini yopib turuvchi plastik qoplama ustiga qattiq zarb bilan nimadir tushganini eshitgan. Yaqinroq borib qizaloqni ko‘rgan. Qizchaning otasi ham shu atrofda bo‘lganini bildirdi. Tezda odamlar yig‘ilgan, tez tibbiy yordam yetib kelgan, biroq go‘dakning hayotini saqlab qolishning imkoni bo‘lmagan.Mahalla nuroniylaridan biri Shavkat Jalilov ko‘p marta o‘zlari tashabbus qilib, balkonlar oldini yopishni taklif qilganini aytmoqda. Biroq hududga xizmat ko‘rsatuvchi shirkat – «NUR SHARQ TESS» boshqaruv servis tashkiloti bunga ruxsat bermagan. Agar balkonlar oldi balandroq qilib yopilsa, fasad ko‘rinishini buzishi aytilgan.Bu birinchi marta kuzatilayotgan holat emasligini aytmoqda “domkom” Gavhar Abduvohidova. Qorasuvliklarni bu holat doim tashvishlantirib kelgan. “Bir necha marta murojaat qilishimizga qaramay, balkonlarni yopib berishmadi. Orqaga surishdi, natija fojia bilan tugadi. Qo‘shni uylarda yashovchilar o‘zlari balkonga balandroq qilib panjara o‘rnatishgandi. Ikki-uch kunga qolmay oldirib tashlandi”, – deydi Gavhar opa.  Ma’lum bo‘lishicha, uylarning tashqi ko‘rinishi buziladi, degan vaj bilan balkonga nimadir chiqarishga yo‘l qo‘yilmas ekan. Uylar ichkarisida sharoit bo‘lmagani sababli, ayrimlar yuvilgan kirni chiqarib qo‘yishga odatlangan. Biroq bunga ham ruxsat berilmasligi ma’lum qilindi.Go‘zal Ravshanovaning ham yosh farzandlari bor. Aytishicha, o‘sha fojia bo‘lgan kuni uning ham qizchasi bir muddat qarovsiz qolib, balkonga chiqib ketgan. Panjaraga yaqin qolganda zo‘rg‘a farzandini ushlab qolganini aytmoqda.9 iyunda sodir bo‘lgan fojia Qorasuvda birinchi marta kuzatilmayapti. Aholining aytishicha, bir yilcha avval yuqori qavatdan tushib ketgan ayol ham nobud bo‘lgan. Bundan tashqari, 80-uyda ijarada yashab kelgan oilaning farzandi uchinchi qavatdan tushib ketib, joni omon qolgan. Shundan so‘ng ular ko‘chib ketishga majbur bo‘lgan.Vaziyatni kuzata turib, bizda bir savol tug‘ildi. Nega bu uylarda istiqomat qilayotgan insonlar uchun o‘ziga qulay sharoit yaratib berilmasligi kerak? Fasadning chiroyli turishi muhimmi, inson hayoti? Fasad KATTAlarga kerakdir, biroq odamlarning o‘zi ochiq balkondan xavfsirab, uni yopishga harakat qilayotgan vaqtda nega qarshilik qilinyapti? Umuman, odam belidan keladigan balkonlarni ochiq qoldirishdan maqsad nima? Bularning qaysi biri inson hayotiga arziydi?Biz ayrim savollarga javob olish maqsadida «NUR SHARQ TESS» boshqaruv servis tashkiloti rahbari Jasur Sharipovga telefon qilib, bog‘lana olmadik.Eslatib o‘tamiz, aynan mana shu massivda «NUR SHARQ TESS» boshqaruv servis tashkiloti kommunal to‘lovlarda qarzdorlik bo‘lsa, chip bilan ishlaydigan liftlardan foydalanish imkoniyatini cheklab qo‘yishi haqida xabar bergandik. Pulingiz yo‘qmi, qarzdormisiz, zinalardan ko‘tarilasiz!Aslida bu ko‘p qavatli uylarning balkon bilan bog‘liq muammosini shirkat hal qila olmaydi. Chunki Qorasuvdagi uylar “Agromir Buildings” MChJ tomonidan qurilgan. Demak, balkon bilan bog‘liq muammoni avvalo shu tashkilot bartaraf etib berishi lozim.Qorasuvda ayni vaqtda ham yana o‘nlab ko‘p qavatli uylar qurilmoqda. Biroq ularning hammasida yuqoridagi fojiaga sabab bo‘lgan balkonlar bor, loyiha-dizayn deyarli o‘zgarmagan.Xulosa qilish mumkinki, uylar nafaqat chiroyli, balki aholi yashashi uchun qulay va xavfsiz bo‘lishi lozim. Qorasuvliklar gunohsiz qizaloqning nobud bo‘lgani mas’ullarga saboq bo‘lishiga umid bildirmoqda.Kun.uz mavzuga yana qaytadi.Isomiddin Po‘latov, Kun.uz muxbiri
Tasvirchi va montaj ustasi: Faxriddin Hotamov"
https://kun.uz/uz/news/2022/06/12/fargona-viloyatida-harakatdagi-orlando-yonib-ketdi,2022-12-01 20:35:11.522048,"Farg‘ona viloyati Yozyovon tumanida harakatlanib ketayotgan Orlando avtomobilida sodir bo‘lgan yong‘in o‘chirildi, deb xabar bermoqda viloyat FVB matbuot xizmati.Ma’lum qilinishicha, 12 iyun kuni soat 09:56 da tumanning «Yangibo‘ston» MFY hududida harakatlanib ketayotgan, 2014 yilda ishlab chiqarilgan Orlando rusumli avtomobilning texnik nosozligi oqibatida yong‘in kelib chiqqan.O‘t o‘chiruvchilar yong‘in joyiga soat 10:14 da yetib borishgan, yong‘in soat 10:15 da o‘rab olinib, 10:19 da o‘chirilgan. Taxmin qilinishicha, hodisaga elektr simlari qisqa tutashuvi sabab bo‘lgan.Hodisa oqibatida hech kim jabrlanmagan.Bundan avvalroq Toshkent viloyati Bo‘stonliq tumanida Captiva yonib ketgani xabar qilingandi."
https://kun.uz/uz/news/2022/06/12/aqshda-sinalgan-preparat-sinov-ostidagi-bemorlarni-saratondan-toliq-xalos-qildi,2022-12-01 20:35:12.986312,"Dostarlimab deb atalayotgan va Jemperli savdo belgisi ostida sotilayotgan, endotermiy saratonini davolashda ishlatiladigan mazkur immunoterapevtik preparat ilk marta to‘g‘ri ichak saratoni shishlariga nisbatan samarali ekanligi klinik tadqiqotdan o‘tkazilgan. Tadqiqot natijalari haqida The New England Journal of Medicine xabar bergan.Sciencealert’ning yozishicha, shu vaqtgacha onda-sonda ma’lum qilib turilgan dastlabki natijalar u nihoyatda samarali ekanligini ko‘rsatgan va tadqiqotchilar guruhi tajriba sinovi ostidagi har bir bemorda saratonning muvaffaqiyatli remissiyasi tufayli saratonni davolashdagi mazkur aralashuv misli ko‘rilmagan deb topilishi mumkin.«Men bu narsa saraton tarixida ilk marta ro‘y berdi deb hisoblayman», — degan The New York Times nashriga Sloan-Kettiring nomidagi memorial onkologik markazi (MSK) tibbiy onkologi Luis Dias-junior. U tadqiqot natijalari haqida xabar bergan maqolaning katta muallifi hamdir.Qayd etish joizki, ijobiy natijalar barchasida to‘g‘ri ichak saratonining 5–10 foizida kuzatiluvchi, nomuvofiqlik reparatsiyasi tanqisligi (MMRd) deb ataluvchi, shishlar genetik mutatsiyalarga uchragan faqat 12 nafar bemorda kuzatilgan (tadqiqotlar davom etmoqda).Shunday shishlarga ega bemorlar kimyoviy va nur terapiyasiga kam sezgirli, shu sababli shishlarni jarrohlik yo‘li bilan yo‘qotishga ehtiyoj sezishadi.Nima bo‘lganda ham, MMRd mutatsiyalari saraton hujayralarini immun javobga nisbatan ojiz qilib ham qo‘yadi, ayniqsa u immunoterapevtik agent — mazkur holatda, saraton hujayralarini samarali o‘ldirishi uchun immun hujayralariga cheklov o‘rnatuvchi nazorat nuqtasi ingibitori bilan qo‘llab-quvvatlansa.«Bu mutatsiyalar shishda to‘plana boshlansa ular mutatsiyalar bilan zararlangan saraton hujayralariga hujum qiluvchi immun tizimini qo‘zg‘atadi», — deydi Dias. — «Biz «davolashning birinchi liniyasi sifatida, kelinglar, saraton metastaza berguniga qadar bu ishga qo‘l uraylik», deb o‘yladik».Odatda, to‘g‘ri ichagida bunday shishlarga ega bemorlar jarrohlik yo‘li bilan saraton olib tashlanguniga qadar kimyoviy va nur terapiyadan umid qilsa bo‘ladi. Afsuski, ko‘plab bemorlar uchun bu usullar spektori butun umr davom etishi ham mumkin bo‘lgan uzoq muddatli nojo‘ya oqibatlarga ega.«Saratonni jarrohlik yo‘li, nur terapiyasi, kimyoviy terapiya bilan standart davolash shishning bir joyga to‘planib qolishi tufayli juda og‘ir kechishi mumkin, — deydi tadqiqotning birinchi muallifi, MSK tibbiy onkologi Andrea Cherchek. — Ular to‘g‘ri ichak va siydik pufagi disfunksiyasi, peshob tutib tura olmaslik, bepushtlik, jinsiy ojizlik va boshqa narsalardan azob chekishi mumkin».Shunisi hayratlanarliki, ushbu sinovda qatnashgan bemorlar shu vaqtgacha bunday muolajalardan ham, ularga bog‘liq nojo‘ya ta’sirlardan ham to‘liq qochishga muvaffaq bo‘lishgan.Tadqiqotning ikkinchi fazasida bemorlarga olti oy mobaynida har uch haftada dostarlimab berilgan. Agar shishning retsidivi kuzatiladigan bo‘lsa, standart nur va kimyo terapiyasi hamda jarrohlik aralashuvi nazarda tutilgan. Lekin ular bunga duchor bo‘lmagan.Olti oylik kuzatuvlardan so‘ng tadqiqotda qatnashgan barcha 12 nafar bemorlar MRT, PET, endoskopiya, biopsiya va boshqa testlar bilan aniqlanadigan shishlarsiz «to‘liq klinik javob»ni ko‘rsatgan.«Doktor Cherchek menga vrachlar guruhi mening tahlillarimni tekshirib chiqishganini aytdi, — deydi tadqiqotga qo‘shilgan ilk bemor Sasha Rot. — Ular saratonning hech qanday alomatlarini topa olishmagach, doktor Cherchek menda nur terapiyasidan o‘tish uchun hojat yo‘qligini aytdi».Juda ko‘p tashkilotlar, jumladan, Jemperli’ni ishlab chiqarayotgan GlaxoSmithKline farmatsevtika kompaniyasi tomonidan moliyalashtirilayotgan tadqiqot hozircha tugamagan, shunchaki dastlabki natijalar ma’lum qilinmoqda.Ayni paytda umumiy hisobda 12 nafar bemor davolash kursini o‘tagan va olti oy mobaynida kuzatuv ostida bo‘lgan.Ularning uchdan ikki qismida qichishish, charchoq, ko‘ngil aynishi kabi yengil va bir maromdagi nojo‘ya ta’sirlar kuzatilgan, biroq ularning birortasida saratonning qayta o‘sishi kuzatilmagan. Holbuki, o‘rtacha kuzatuv davri bir yil bo‘lgan, Rot kabi bemorlar esa ikki yildan buyon saratondan xalos bo‘lish uchun kurashib kelishgan.«Pirovard natijada tadqiqotlarda 30 ga yaqin bemorlar qatnashishini kutmoqdamiz. Biz barcha guruhlar bo‘yicha ma’lumotlarga ega bo‘lganimizdan so‘ng, dostarlimab to‘g‘ri ichak saratonidan aziyat chekayotgan bemorlar uchun naqadir xavfsiz va samarali ekanligi to‘g‘risida to‘liq tushunchaga ega bo‘lamiz. Lekin yakuniy xulosa uchun yanada kengroq bemorlar guruhida yanada kattaroq tadqiqotlar o‘tkazilishi kerak bo‘ladi.O‘shangacha biz joriy natijalarga optimistik, biroq ehtiyotkorona yondashishimiz kerak», — deya natijalarga sharh yozgan Chapel-Hilldagi Shimoliy Karolina universiteti onkologi Hana K.Sanoff.Sanoffning so‘zlariga ko‘ra, to‘liq klinik javob saraton ustidan uzoq muddatli nazorat surrogati bo‘la olmaydi, chunki dostarlimab kabi nazorat nuqtalari ingibitorlari uzoq yillar mobaynida samara ko‘rsatsa-da, ayrim bemorlarda saratonning qayta o‘sishi baribir kuzatiladi.«Bu noaniqliklarga qaramasdan, Cherchek va uning hamkasblari, shuningdek, standart davolash kursi o‘rniga kelajagi noma’lum, biroq ko‘p narsani va’da qiluvchi yangi usulga rozilik bergan bemorlar saratonni davolashda inqilobona siljishning dastlabki uchqunlari bo‘lishi mumkin bo‘lgan ishga qo‘l urishgan», — degan Sanoff.Ushbu ehtiyotkorliklar inobatga olinsa, nimadandir umid qilish mumkin bo‘ladi. Tadqiqotchilar esa ularning immunoterapiyaga unikal yondashuvi MMRd’ga boshqa turdagi shishlarga ega bemorlar: oshqozon, oshqozonosti bezi, prostata saratonlari bilan og‘riyotgan bemorlarga ham yordam berishi mumkinligini o‘rganishmoqda. "
https://kun.uz/uz/news/2022/06/12/buxoro-shahrida-ichimlik-suvi-taminoti-tiklandi,2022-12-01 20:35:14.398117,"11 iyun kuni Buxoro shahri Piridastgir ko‘chasidan o‘tuvchi markaziy ichimlik suvi quvurida nosozlik yuzaga kelgani tufayli shahar aholisining ichimlik suvi ta’minoti vaqtincha to‘xtatilgan edi.Buxoro viloyat hokimi Botir Zaripov ta’mirlash ishlari olib borilayotgan joyga borib, jarayon bilan shaxsan tanishgan12 iyun kunining ikkinchi yarmiga kelib muammolar bartaraf etilgan.Buxoro viloyati hokimligi axborot xizmatining xabar berishicha, «Buxoro suv ta’minoti» MChJ mutaxassislari tomonidan olib borilgan avariya-tiklash ishlari natijasida yaroqsiz holga kelib qolgan shisha tolali hobus diametri 700 mm bo‘lgan po‘lat quvurga almashtirilgan.Bugun ta’mirlash ishlari yakunlanib, ayni paytda Buxoro shahrining barcha hududlarida ichimlik suvi ta’minoti to‘liq qayta tiklangan."
https://kun.uz/uz/news/2022/06/12/amirsoy-oromgohi-yolida-captiva-yonib-ketdi,2022-12-01 20:35:16.460308,"12 iyun kuni Toshkent viloyati Bo‘stonliq tumanida Captiva mashinasida yong‘in ro‘y berdi. Bu haqda Favqulodda vaziyatlar vazirligi xabar qildi.Qayd etilishicha, holat shu kuni soat 12:31 da Amirsoy oromgohi yo‘lida sodir bo‘lgan. 1 ta yong‘in-qutqaruv ekipaji soat 12:48 da voqea joyiga yetib borib, yong‘in soat 12:51 da qurshab olingan. Soat 13:05 da holat to‘liq bartaraf etilgan.Hozirda yong‘inning kelib chiqish sababi o‘rganilmoqda.Hodisa oqibatida tan jarohati olish va halok bo‘lish holatlari qayd etilmagan."
https://kun.uz/uz/news/2022/06/12/hayotiy-hikoya-chiqindiga-tashlangan-non,2022-12-01 20:35:17.964705,"Bundan bir necha kun oldin qarindoshlardan birinikida ma’rakada qatnashdim va xizmatda bo‘ldim. Menga keksalar o‘tirgan davralardan biriga qarab turish topshirildi. Davraga choy-non tashib turar ekanman, u yerda suhbat asosan bug‘doy narxining erkin qo‘yib yuborilishi va nonlarning narxi oshib ketishidan bo‘ldi.Chollar non mavzusini muhokama qilishar ekan, bir holat e’tiborimni tortdi. Biroz oldin un va nonning qimmat bo‘lishi ortidan xalqqa qiyin bo‘lishi haqida gapirib turganlar dasturxonga qo‘yilgan nonlarni ayovsiz tarzda ushatib tashlashdi.Men qarayotgan stolga sakkizta non qo‘yilgandi. Chollar dasturxonga omin qilib turayotganda nonlarning oltitasi ushatilgan va ularning ozginasi yeyilgan, qolgani burda holida qolib ketgandi.Hayotda ko‘p qiyinchiliklarni, og‘ir-yengil kunlarni ko‘rgan odamlarning nonga bo‘lgan munosabati menga juda yomon ta’sir qildi. O‘sha paytda mezbon sifatida xizmat qilayotganim, buning ustiga davradagilarning aksariyati bobom tengilar bo‘lgani uchun men ularga isrof haqida gapira olmasdim. Qolaversa, isrof masalasida o‘zim ham «oppoq», emasman, birovga nima deb nasihat qilaman.Hozir bizning barcha ma’rakalarimiz shunday o‘tadi – yeyilsa, yeyilmasa nonni isrof bilan ushatib tashlayveramiz. Dasturxonni to‘ldirish haqidagi «kimo‘zar»lar haqida indab o‘tirmayman, shundoq ham hamma ko‘rib yuribdi.Nazarimda, biz g‘alati xalqmiz. O‘tmishni juda tez unutamiz, tarixdan saboq olmaymiz. Kechagina boshimizdan o‘tkazgan og‘ir kunlarni bugun hech kim eslamaydi.Xalqimizning non topa olmay kepak va o‘t chaynaganiga, bir necha yuz gramm nonni kartochka bilan soatlab navbatda turib olib yeganiga ko‘p bo‘lmadi. Hamma yoqda bug‘doy o‘rniga makkajo‘xori ekilib, jo‘xori unidan yopilgan zog‘ora nonini yeganlar bugun ham oramizda yashayapti. Shubham yo‘q, ma’rakada nonni isrof qilib ushatib tashlagan keksalar ham o‘sha qiyin kunlarni ko‘rgan.O‘sha og‘ir kunlar o‘tgan asrning 80-yillarida biroz farovon zamon kelganda ko‘pchilikning esidan chiqdi. Ozgina to‘qchilik bo‘lganda odamlar endi ikkinchi navli unni yoki buxanka nonlarni mollarga yedira boshlashdi.Mustaqillikning ilk yillarida yana bir muddat un va non taqchil bo‘ldi. Do‘konlarda unni odam boshiga bir necha kilodan o‘lchab beradigan bo‘lishdi. Keyin u davrlar ham o‘tdi va unutildi.Aksariyatimiz na yaxshi kunlarga shukr qilamiz, na og‘ir kunlardan to‘g‘ri xulosa chiqaramiz. Isrof kundalik hayotimizga singib ketgan.Tanishim aytib bergan quyidagi hikoya ham bizning nonga munosabatimizni va uni qanday isrof qilayotganimizni ko‘rsatib beradi.«Bu voqea bir necha yil oldin sodir bo‘lgandi. O‘sha yil yozda odatim bo‘yicha daladagi uzumzor bog‘imga ko‘chib bordim. Bog‘ning yonidan katta soy o‘tadi. Unda asosan bahorgi yog‘ingarchiliklar davrida sel oqadi. Boshqa payt soy qurib yotadi va odamlar har xil chiqindilarni olib kelib tashlaydigan chiqindixonaga aylanadi.Kunlardan bir kun ertalab soyning bog‘imdan sal teparoq qismida bir to‘da itlar bir uyum qilib tashlab ketilgan qoplarni talashib-tortishib g‘ajiyotganini ko‘rib qoldim. Qoplar kecha yo‘q edi, demak, kechasi kimdir olib kelib tashlagan.Bir qaraganimda, qoplar tepasida bir-ikkita it bor edi, tushga yaqin ular ko‘paydi.Qoplar tepasida itlarning soni ortganiga yomon xayollarga boraverdim. Chunki itlar asosan go‘shtning tepasida shunaqa ko‘p bo‘lib yig‘ilishadi.«Agar kimdir harom qotgan sigir yoki qo‘yini olib kelib tashlasa, odatda qoplarga solib yurmaydi. Olib kelib shundoq otib yuboradi-yu ketaveradi. Qoplarda nima bor ekan?!» deb o‘ylayapman.Shu tobda mabodo birortani o‘ldirib, keyin qopga joylab tashlab ketishgan bo‘lishsa-ya, degan yomon gumonga ham borayapman.Ikkinchi tarafdan biz tomonlarda bunaqa qotilliklar bo‘lmasligi uchun ancha xotirjamman. Ammo unda, qoplarda nima ekan?Shu onda baribir indamay o‘tira olmasdim. Oxiri qiziqish va xavotir ustun keldi. Katta kaltakni olib itlar «ziyofati»dan xabar olish uchun jo‘nadim. Borib baqirib, tosh otib, qoplar tepasidan itlarni haydadim. Ular sal nariga borishdi va «kutilmagan mehmon»ga irillab qarab turishdi.Qoplarning ba’zilariga teginilmagan, boshqalarini esa itlar g‘ajib, yirtib tashlagan ekan. Itlar g‘ajigan qoplarga qarasam uning ichida va atrofida kolbasa, pishloq va tovuq suyaklari ko‘rinardi.Yana bir qopning yirtilgan joyidan har xil salatlar ko‘rinib turardi. Itlar teginmagan qoplarda esa bir cheti sindirilgan, ushatilgan non bo‘laklari edi. Demak, buni kimdir to‘y o‘tgandan so‘ng to‘yxonadan olib kelib tashlagan.Non bo‘laklari chiqindiga tashlab ketilgani menga juda qattiq ta’sir qildi. Kimdir dunyoning boshqa bir chekkasida shu nonning kichik ushog‘iga zor bo‘lib o‘tiribdi. Qayerlardadir odamlar hatto ochlikdan o‘lib ketishyapti.Dunyoning ikkinchi chekkasida esa kimlardir non bo‘laklarini, ortib qolgan ovqatlarni chiqindixonalarga otib ketmoqda.Tarixni eslasak, kechagina bobolarimiz, momolarimiz ocharchilik zamonlarda shu nonning bir bo‘lagiga zor bo‘lib yashashgan, nonni o‘rniga kepakni «qani endi bir burdagina non bo‘lsa edi», deb o‘t chaynashgan.Keksalarimizning aytishlaricha, o‘sha davrda «qani endi bir to‘ysam-u, keyin o‘lsam armonim yo‘q edi» degan odamlar ham bo‘lgan. Endi esa to‘qchilik zamonlarda o‘sha insonlarning bolalari nonni oyoqlari ostiga olib tepkilamoqda, isrof qilib chiqindixonalarga tashlab ketmoqda.Mana shu ishni «el-yurtdan mening nima kamim bor?» deb, bor-yo‘g‘ini sarflab, yetmaganiga kimlardandir qarz yoki foizga pul olib to‘y qilgan odamlardan biri qilgan bo‘lishi ham mumkin!Bunday holni har kun bo‘lmasa ham, kunora ko‘rib turibmiz-ku! Rossiyada ishlab kelib, boshqalardan ortda qolmaslik bahonasi bilan to‘ylarda oxirgi chaqasigacha sarflab yuborayotganlar qancha!Non o‘rniga kepak yoki o‘t chaynagan bobolarimiz, momolarimiz vafot etib ketishdi.Bugun o‘sha qiyinchilik zamonlarni, odamlarni non topa olmay kepak, yoki o‘t yeganlarini ko‘rganlar ham oramizda barmoq bilan sanarli qoldi. Endi hozirgi yoshlarga u voqealar ertakday tuyuladi.Endi hozirgi kunda «qornim och»ni ham, qorni to‘qligidan kekirib yurgan boyni ham isrof batamom egallab oldi.Isrof qilishni to‘xtatish, qilmaslik o‘rniga odamlar kimo‘zarga battar qilmoqda. Ayniqsa turli marosimlar bahonasida qilinayotgan isrofgarchiliklarni hech narsa bilan oqlab bo‘lmaydi.O‘sha kuni qoplardagi nonlarni itlar orasidan olib chiqib ketdim. Shu ishni qilganlarga Allohdan insof so‘rab, ularni mollarimga yedirdim».Tanishimning hikoyasini ko‘nglim buzilib eshitdim. Ammo unga, «Yo‘q, hamma ham birday isrofga yo‘l qo‘yavermaydi», deya olmadim. Ko‘rib yuribman-ku!G‘ayrat Yo‘ldosh"
https://kun.uz/uz/news/2022/06/12/har-kuni-bir-olib-tirilaman-oqqonga-chalingan-farzandini-quchib-yiglayotgan-ona,2022-12-01 20:35:19.422934,"To‘rt bolam bilan sarsonmizAynur bilan gaplashish, uning hayoti haqida eshitishning o‘zi mushkul. Endigina 25 yoshni qoralagan ayol 4 farzandning onasi va shu bolalarning biri oqqon bilan kasallangan. Ayni shu kasallik oilaning buzilishiga sabab bo‘ldi. Bolada kasallik aniqlanganda er-xotin yaqin qarindosh bo‘lishgani uchun boladagi kasallikka shu sabab bo‘lishi mumkin degan taxmin aytilgan.“To‘rtinchi bolamga homiladorligimda turmush o‘rtog‘im bizni tashlab ketgan. Hozir shu kenjam ham bir yoshdan oshdi. Shundan so‘ng bolalarim bilan ota uyimga keldim. Lekin u yerga ham sig‘madik, ijaraga chiqib ketdik”, – deydi Aynur Chinnibekova.U hozir bolalar parvarishi bilan bandligi uchun hech qayerda ishlamaydi. Turmush o‘rtog‘i tomonidan biror ta’minot ham olmayapti. Butun oila 500-600 ming atrofida beriladigan nafaqa evaziga yashashadi. Bolakayning davolanishi uchun shifoxonada yotishga ham ba’zida imkoni bo‘lmaydi.Miras Jumabekovga oid ma’lumotlar:Uzcard: 8600 0604 3356 1694 onasi Aynur Chinnibekova nomidaManzil: Sirdaryo viloyati, Sirdaryo tumani, “Sholikor” MFY 5-uy. Bir bolam tuzalganda, ikkinchisi bemorBahriniso befarzandlik tufayli turmushi buzilgan. Baxti kulib keyingi turmushidan ikki nafar farzandli bo‘ldi.Lekin ikkala bolasi ham og‘ir xastaliklar bilan kurashib yashashga majbur bo‘layotganidan iztirobda: “Qizim yurak porogi bilan tug‘ildi. Yuragini operatsiya qildirganimizga bir yil bo‘lyapti. Endi ikkinchi bolamda oqqon aniqlandi.Inson uchun farzandining sog‘ligidan ham aziz narsa yo‘q ekan. Uning dardi bedavoligi haqida eshitish og‘ir. Faqat shundan qo‘rqib yashayapman”.Muhammad Hasanovga oid ma’lumotlar: Uzcard: 8600 1129 7480 9709 onasi Bahriniso Mardonova nomidaHumo: 9860 0303 2652 6081 onasi Bahriniso Mardonova nomidaManzil: Samarqand viloyati, Paxtachi tumani, Ziyovuddin shaharchasi, 28-uy. Ota-onamga yordam beradigan paytda o‘zim yordamga muhtojmanChinozlik Islombek ayni navqiron yoshida ota-onasiga tirgak bo‘lish o‘rniga parvarishtalab holga tushib qolganidan xijolat qiladi. Otasi Zokirjon Karimovning aytishicha, oilada yana bir bemor bor. Bemorning onasi ham qandli diabet bilan xastalangani tufayli to‘shakka mixlangan, 2-guruh nogironi. Ota-onasining boquvchisi bo‘lgan yigitning dardga chalinishi ularning qayg‘usiga qayg‘u qo‘shgan.“Ijarada yashayotgan edik. Yer sotib olib uy ko‘tarish niyatida edik. Hozir shu yerimizniyam sotuvga qo‘yganmiz.Bu holga tushish erkak kishi uchun og‘ir bo‘larkan. Oila tebratib turgan odam uchun bir joyda yotish qiyin. Hozir otam ijaraga mashina olib meni davolatish uchun harakat qilyapti. Buni ko‘rishning o‘zi og‘ir, ularga yordam beradigan vaqtimda o‘zim yordamga muhtoj bo‘lib qoldim”, – deya o‘ksinadi bemor yigit.Islomjon Karimovga oid ma’lumotlar:Uzcard: 8600 0610 3065 7604 onasi Guljahon Xidirova nomidaBemor manzili: Toshkent viloyati, Chinoz tumani, Gulzorobod – 8. Shu bolamdan boshqa hech kimim yo‘qBu ayol boshqalarga o‘xshab dardini bo‘lishib, ko‘mak so‘rashdan ham mahrum. Ammo u yordamga muhtoj. Chunki yolg‘iz farzandi oqqonning og‘ir turi bilan kasallanib, bir necha oydirki, kasalxonama-kasalxona sargardon. Qizaloqning xastaligi bu oilaning buzilishiga sabab bo‘lmoqda.“Yuzimni ko‘rsatmayotganimning sababi – turmush o‘rtog‘im va oilasidagilar bolamning tuzalishiga ishonishmaydi, bolamni baribir yashamaydi deb o‘ylashdi. Shuning uchun davolatishga ham harakat qilishmadi. Erim bilan hozir ajrim yoqasidamiz, qat’iy qarorga kelgan. Bolam ota-ona bag‘rida ulg‘ayishini istayman, lekin ahvoliga befarq qarab tura olmayman”, – deya yig‘laydi ismi sir qolishini iltimos qilgan murojaatchi.Uning bor umidi yolg‘iz farzandining salomatligida. Bir bolasini tuproqqa topshirib yurak oldirgan ona tun-u kun xavotirda yashaydi.Anonim bemorga pul o‘tkazish uchun:Uzcard: 8600 3036 4368 5584 tanishi Nasiba Yo‘ldosheva nomidaUzcard: 8600 0610 9395 7826 tanishi Mardonova Bahriniso nomida Siz ham biz kabi ularning hasratidan o‘rtangan bo‘lsangiz, o‘z ehsoningiz bilan bu dardning arishida hissa qo‘shing. Zarra qadar yaxshilik uchun ulkan mukofotlar egalaridan bo‘laylik.Gulmira Toshniyozova tayyorladi.
Tasvirchi: Azimjon Vohidov."
https://kun.uz/uz/news/2022/06/12/zamonaviy-feodalizm-kunuz-multfilm,2022-12-01 20:35:20.862906,"Yer sayyorasida turli tuzumlar bor. Ulardan birining nomi – yangi feodalizm. Yangi feodalizmda, masalan, yerlarning sanoqli egalari bo‘ladi. Qolganlar esa ularga ishlaydi.“Nima bo‘pti!” deyishingiz mumkin. “Feodal insofli bo‘lsa, hammasi yaxshi bo‘ladi, ishchilariga g‘amxo‘rlik qiladi”. Aa... Insofi bo‘lmasa-chi?! Yoki insofi avval bo‘lib, keyin yo‘qolib qolsa-chi?!Umuman, kimningdir taqdirini... kimningdir insofiga bog‘lab qo‘yish to‘g‘rimi? Siz buni o‘zingizga yoki farzandingizga tilagan bo‘larmidingiz?Bundan tashqari, yangi feodalizm tuzumida o‘zaro raqobat bo‘lishi qiyin, to‘rtta odam panada kelishib olib mahsulotiga xohlagan narxini yoki ishchilarga beriladigan maoshni kamaytirib olishlari mumkin va... buni qilishadi ham. Bu tabiiy – har bir insonning ichida ko‘proq daromad qilish istagi joylangan! Raqobat muhiti bu istakni tiyib turadi. Qolaversa, ular kelishib, o‘zlariga kerak bo‘lgan qonunlarni ham chiqarvolishlari mumkin!Zararni kim ko‘radi – jamiyat, xalq, mamlakat! Feodalizmda mamlakat rivojlanmaydi. Chunki uchta-to‘rtta odam deyarli barcha foydani cho‘ntagiga uradi, pulini esa ko‘pincha uzooq-uzoqlarda sarf qiladi, uzoq-uzoqlarda uylar oladi, boyligini saqlaydi. Ya’ni millat boyligi millatga xizmat qilmaydi.Ammo bu hammasi emas.Yangi feodalizmda ko‘plab iqtidorlar zavolga uchraydi. Chunki iqtidorini, buyuk orzularini ichida olib yurgan kishilar... feodalga xizmat qilishga majbur bo‘ladi, chunki barcha yerlarni ular egallab olishgan-da.Bilasizmi bu nima degani? Bu katta fojia degani, chunki xalqning ichidagi iqtidorli kishilar bu – o‘sha xalqning eng qimmatli boyligi!Ha, ha, qazilma boyliklar emas eng katta boylik, chunki ular bir kun tugaydi, qolaversa ularni sotishdan keladigan pullar to‘g‘ri ishlatilmasa foydagamas, balki zararga ishlaydi.Shuning uchun, janoblar, kelajagimiz uchun yo‘nalish olaylik, yangi feodalizm emas, imkoni boricha ko‘proq ishlab chiqaruvchilari bor, o‘zaro raqobat qaynaydigan, iqtidorlarga imkon beriladigan tuzumni ko‘zlaylik, xuddi rivojlangan davlatlardagi kabi.Shu zamin, axir, o‘zimizniki, unda kelajak avlodlarimiz yashaydi.Shokir Sharipov,
Kun.uz kolumnisti
Kun.uz'ning barcha multfilmlarini ushbu havolada tomosha qiling."
https://kun.uz/uz/news/2022/06/12/ozbekneftgaz-aj-tomonidan-oav-xodimlari-uchun-buxoro-neftni-qayta-ishlash-zavodida-press-tur-tashkil-qilindi,2022-12-01 20:35:22.239029,"Tadbir ishtirokchilari dastlab Bahovuddin Naqshband ziyoratgohida bo‘ldilar. Majmuada Qur’on tilovat qilinib, qurbonlik qilindi. Tan olish kerak, ochiqlikka intilayotgan jamiyat so‘nggi paytlarda qator viloyatlarda pres-turlar tashkil qilib, tizim faoliyatini keng ommaga ko‘rsatib kelmoqda. Xususan, Buxoro neftni qayta ishlash zavodi ham muhim obektlardan hisoblanib, shu vaqtga qadar deyarli yopiq holatda faoliyat ko‘rsatgan. Jurnalist va blogerlar zavod mas’ul xodimlari bilan muloqot davomida o‘zlarini qiziqtirgan savollarga javob oldilar.Ta’kidlash joiz, “O‘zbekneftgaz” AJ tabiiy gaz, neft va gaz kondensati qazib chiqarish, neft-gaz mahsulotlarini ishlab chiqarish bo‘yicha belgilangan prognoz ko‘rsatkichlari ijrosini bajarib, iste’molchilarning tabiiy va suyultirilgan gaz, neft mahsulotlariga bo‘lgan talabini qondirish uchun zarur choralarni ko‘rmoqda.Tadbir davomida Buxoro neftni qayta ishlash zavodining bugungi kunda ishlab chiqarish quvvati, benzin narxlarining shakllanishi, mahsulot taqchilligiga yo‘l qo‘ymaslik uchun qilinayotgan harakatlar tashrif buyuruvchilarni ko‘proq qiziqtirdi va shu haqida ko‘proq ma’lumotlar berildi.Zavod bosh muhandisi Baxtiyor Mustafoyevga ko‘ra, Buxoro neftni qayta ishlash zavodi respublika iste’molchilarini sifatli neft mahsulotlari bilan ta’minlagan holda neft mahsulotlari narxi barqaror bo‘lishi uchun ham xizmat qilmoqda. Zavod bir yil davomida 2,5 mln tonna neft va gaz kondensatini qayta ishlash quvvatiga ega. 2022 yilda respublika iste’molchilarining avtobenzinga bo‘lgan talabi 1,3 mln tonna bo‘lib, 2022 yil davomida “O‘zbekneftgaz” AJ tomonidan jami 835,2 ming tonna avtobenzin ishlab chiqarilishi iste’molchilar talabining 65 foizini qondiradi. Shuningdek, 861 ming tonna dizel, 480 ming tonna mazut, 300 ming tonna aviakerosin tayyorlanadi. Zavod respublikaning dizelga bo‘lgan ehtiyojini 48-50 foizga ta’minlamoqda.Aytish mumkinki, “O‘zbekneftgaz” AJ tomonidan 2022 yilning 5 oyida 623,9 ming tonna suyuq uglevodorodlar qazib chiqarilishi belgilangan bo‘lsa, amalda 657,5 ming tonna qazib chiqarilgan. Jamiyat tasarrufidagi neftni qayta ishlash zavodlarida joriy yilning 5 oyida 603,1 ming tonna uglevodorod xomashyosi qayta ishlanishi belgilangan bo‘lsa, amalda 626,1 ming tonna qayta ishlangan. Joriy yilning 5 oyida 353,9 ming tonna avtobenzin ishlab chiqarilishi belgilangan bo‘lsa, amalda 381,4 ming tonna ishlab chiqarilgan.Buxoro neftni qayta ishlash zavodi direktori o‘rinbosari Nurali Primovning aytishicha, “O‘zbekneftgaz” AJ raisining 2021 yil 7 iyundagi buyrug‘iga asosan mablag‘larni tejash maqsadida Gazli neft va gaz qazib olish boshqarmasidan Buxoro neftni qayta ishlash zavodiga 27 dona gaz kondensati tashiydigan maxsus transport o‘tkazilgan. 2022 yilning besh oyi davomida 2155 ta reys amalga oshirilib, 44 419 tonna mahsulot tashilgan. O‘g‘riliklarning oldini olish maqsadida har bir transport vositasi GPS bilan jihozlangan.Aytish mumkinki, zavodning benzin ishlab chiqarish quvvatlaridan foydalanishi o‘rtacha 120-125 foizni tashkil qilmoqda.Press-tur davomida zavodda favqulodda vaziyatlar vaqtida qanday harakatlanish, yong‘inni o‘chirish bo‘yicha taktik-mashg‘ulot namoyish etildi.Zavodda yuqori oktanli benzin (AI-80, AI-91, AI-92, AI-95, AI-98), dizel yoqilg‘isi (EKO, Yevro-4, 5), aviakerosin (Djyet A-1), mazut, suyultirilgan gaz, oltingugurt, pirolizli gazolin, uglevodorod eritkichi kabi neft mahsulotlari ishlab chiqariladi.Press-tur davomida “O‘zbekneftgaz” AJ rahbariyati tizimga ilg‘or innovatsion texnologiyalar, yuqori samarali uskunalar, shu jumladan yangi katalizatorlar, eskirgan uskunalarni almashtirish, yirik investitsiya loyihalarini jalb etish orqali neft va gaz sanoatini rivojlantirish bo‘yicha amalga oshirilayotgan maqsadli ishlarni olib borayotganining guvohi bo‘ldik.Jurnalist Isomiddin Po‘latov
Operator va montaj ustasi Faxriddin Hotamov"
https://kun.uz/uz/news/2022/06/12/oramizdagi-odamlar-uqubat-tola-hayot-poyonidagi-yolgizlik,2022-12-01 20:35:23.671592,"Hech kimga farzand dog‘ini solmasin ekan. U o‘g‘lini ko‘p sog‘inadi. Kasalini davolatishga qo‘li kaltalik qilib, uni vaqtida shifokorlarga ko‘rsata olmaganidan hali-hanuz aziyat chekadi... 80 yoshni qarshilagan Yo‘ldosh otaning bolalagan iti, huvillab qolgan xaroba kulbasi va to‘kilib ketgan tandiridan boshqa hech narsasi yo‘q. Yigit kishi bo‘lishiga qaramay rafiqasining ko‘zi ko‘rmay qolganida bir paytlar xuddi shu tandirda o‘zi non yopar edi.... Uylanganiga 5 oy bo‘lgan o‘g‘li Dilmurod 2019 yilda og‘ir xastalikdan olamdan o‘tdi. O‘limidan so‘ng qiz nabira tug‘ilgach, yosh kelin qizini olib boshqa oila qurdi...Fotima va Zuhra qizlari birin-ketin turmushga chiqib ketishdi. Rafiqasining ko‘zi ko‘rmay qolgach qarov bo‘lmay qolganidan singlisining uyiga ko‘chib ketishga majbur bo‘ldi.Farg‘ona viloyatining Dang‘ara tumani Orol qishlog‘ida yashovchi Yo‘ldosh ota Anorboyev shundan beri xaroba hovlida bir o‘zi qolgan. U kunora turmush o‘rtog‘i holidan xabar oladi. Qabristonga borib o‘g‘lining qabrini ziyorat qiladi. Qaytishida 2 ta non sotib oladi. Biri o‘zi, yana biri kuchuk bolalari uchun... «O‘g‘limning ismi Dilmurod edi. Qo‘qondagi jinnixonada ancha yotdi. Qo‘lim kaltaligidan davolatish uchun Toshkentga olib bora olmadim. Qarindosh-urug‘ ham kuchi borga oshno bo‘larkan. O‘g‘lim kasallikka chalingandan keyin biz bilan birovning ishi bo‘lmay qoldi.Ikki qizim bor. Ularni turmushga uzatganman. Birida qiz, yana boshqasida o‘g‘il nevaram bor. Har zamonda ular kelib holimdan xabar olib ketishadi. Yurgan yo‘limda o‘ylanib yuraman. Menga biror kor-hol bo‘lgudek bo‘lsa, birov bilmay qolsa holim ne kechadi deb....Uyda kam turaman. Yolg‘izlikda ezilib, u yoq-bu yoqqa chiqib ketaman. Fotima-Zuhra qizlarimdan xafa bo‘lmayman. Agar o‘g‘lim tirik bo‘lganida men shunday yurmagan bo‘lardim. Kelinim bo‘lardi. U menga qarardi. Ust-boshimni yuvib berardi. Ovqatimga qarardi. Mening ovqatim bozorda. Bozorga borib quyuqmi-suyuqmi bir kosa ovqat ichvolaman. Yana uyga qaytishimda qornimni to‘qlab, uyga kelib dam olaman. O‘zimdan xursand bo‘lib ketaman. Yaxshiyam belimda quvvat borligida shu uyni solib qo‘ygan ekanman. Agar uyim bo‘lmaganida qayerda ham yotardim. Hech kim yolg‘iz qolmasin ekan. Turmush o‘rtog‘imga qaynisinglim qaraydi. Kunora uning holidan xabar olib kelaman. Siz ayolingizga qaragani qiynalib qolasiz, deb olib ketishgan. Rafiqamning ketganiga yaqinda bir yil bo‘ladi. O‘lganning ustiga tepgan deganlaridek, chap ko‘zim ham yaxshi ko‘rmay qoldi. Ko‘chada bir yigit ko‘rib, amaki ko‘zingizda “davleniye” bor ekan, dedi. Men unga shifokorga borganim yo‘q, dedim. Doktorga borsangiz ham hozir otasi bilan onasining narxini aytadi. O‘sha uchun borganim yo‘q. Farg‘ona shahriga borib ko‘rsataman, Xudo xohlasa, niyatim bor.O‘g‘limni uylab qo‘ygandim. U dunyodan o‘tganidan keyin qizi tug‘ildi. O‘shani ko‘ra olmay ketdi. Shu narsa meni ezdi xolos. Har zamonda o‘zim, agar qizlarim kelib qolsa, ularni nevaramni  ko‘rgani jo‘nataman», – deydi u. Qizlari u paytda hali chaqaloq edi.  Uyida yeyishga hech vaqo qolmaganida Yo‘ldosh aka to‘plab qo‘ygan chigit qopini sotib puliga non olib kelaman, deb ko‘chaga chiqqanida mast haydovchi mashinasida urib yuborgan. Baxtsiz hodisa uning sog‘ligiga ta’sir qilmasdan qolmadi. «Pop tumanida avariya bo‘lganman. Unda farzandlarim kichkina edi. Uyda yeyishga hech vaqo qolmagan ekan. Chigit qopidan 70 tacha to‘plab qo‘ygan ekanman. Ularni sotib puliga non olib kelmoqchi edim. Popga yetmasimdan yo‘ldagi mashinalardan biri urib yubordi. Haydovchi birinchi yordam ko‘rsatmay qochib ketdi. Anchadan keyin “GAI” keldi. Bir oz muddat o‘tdi-yu, o‘zimga keldim. GAI xodimi urib yuborgan mashina haydovchisini topib keldi. Haydovchi Qo‘qondan ziyofatdan qaytayotgan ekan. Mashina urib yuborgan paytda Fotima-Zuhra qizlarim chaqaloq edi. O‘sha paytda xotinimning ko‘zi ko‘rmay qolganidan uy ishlarini o‘zim qilardim. Ham ovqat qilib, ham tandirda o‘zim non yopardim.Pensiyam hech bo‘lmasa 800 ming so‘m bo‘lganida u yoq-bu yoqqa borib kelgani bo‘laverardi. 500 ming pensiya olardim. 100 ming qo‘shilib endi 600 ming bo‘ldi. Qaysidir kuni yana 70 mingdan qo‘shildi. Pensiyamga ustimga kiyim-bosh olaman. Ovqat olaman. Eplayman», – deydi u.Yoshi bir joyga borib qolgan Yo‘ldosh ota uyida yolg‘iz qolib, biror kor-holga yo‘liqishdan qo‘rqadi. Yurishga qiynalib, yo‘lni yaxshi ko‘ra olmasa-da, ko‘chaga talpinadi. «Hech kimning boshiga yolg‘izlik tushmasin. Yolg‘izlikni dushmanimga ham ravo ko‘rmayman. Odam oyoq, ko‘zdan qolmasin ekan. Qiyin bo‘lyapti hozir. Iloji boricha uyda turmayman. Uyda menga biror kor-hol bo‘lib qolishidan qo‘rqaman. O‘lim qosh bilan qovoq o‘rtasida bo‘ladi, degan edi otam rahmatli. Sovuq bo‘lib ko‘chaga chiqishning iloji bo‘lmay qolsagina majbur uyda qolaman.Qarindosh urug‘larim bor, yo‘q emas. Lekin umuman olganda ular yo‘q hisobi. Enam qo‘qonlik bo‘lgan. Tug‘ilganimdan keyin o‘tib ketgan. Qarindoshim bor. Bo‘lgani bilan baribir ota-ena bor vaqtidagidek bo‘lmas ekan. Xuddi begonaga o‘xshab qolar ekansiz.Qizlarim o‘zlari nonini topib yeydigan bo‘ldi, deb ularni o‘qitmadim. Onalarining ko‘zi ochiq bo‘lganida edi o‘qisharmidi, deyman. Turmush o‘rtog‘imning ko‘zi qizlarim 1-sinfda o‘qiyotgan paytda ko‘rmay qolgan edi. Xotinim Qo‘qonda davolandi. Lekin foydasi bo‘lmadi. Qo‘lim kaltalik qilib uning ko‘zini davolata olmadim. Uyimda mollarim bor edi. Ularni sotib qizlarimni chiqardim. Qiz chiqarish ham qiyin ekan juda.Qishlog‘imizga Farg‘ona shahridan shifokorlar kelganida xotinimning ko‘zini ko‘rsatgandim. Tekshirib ko‘rishib, uning ko‘zini davolab bo‘lmasligini aytishdi. I guruh nogironi qilib rasmiylashtirishdi», – deydi u. Qahramonimiz qishda o‘tin sotib oladi. Pensiyasidan asrab-avaylab ko‘mir uchun pul ajratadi. «Qish faslida kolxozdan o‘tin sotib olib kelaman. Har pensiyadan ozroq ko‘mir olaman. Hamma narsa qimmat hozir. Amal-taqal qilib qishdan chiqib olyapman. Shu bu yildan qariganim rostmana bilindi. Ozgina yursam charchab qolyapman. Oyog‘im og‘rib qolyapti. Yo‘lda ketayotgan bo‘lsam, biror soat o‘tirib dam olmasam yo‘limda davom eta olmayapman.Bilgan odamga odam qimmat. Bilmaganga bir tiyin. Hamma narsa topiladi, lekin odam topilmaydi. Katta nevaram 1-sinfda o‘qiydi. Kichigi esa hali ancha yosh.Yoshligimda dalada, paxta zavodida, undan keyin sovxozda ishlaganman. Yoz faslida dalada, qishda esa paxta punktda ishlardim», – deydi u. Yo‘ldosh ota pensiya pulini arang yetkazadi. Shifersiz tomidan chakki o‘tganidan biror kor-hol bo‘lmasin, deb elektr tokini uzdirib tashlagan.«Pensiya pulimga ozgina ozginadan qo‘shilib 600 ming so‘m bo‘ldi. Mendan oldin 1 million so‘m pensiya oladiganlar ham pensiyani bermadimi shu paytgacha, deb mendan so‘rashadi. Pensiyani arang yetkazaman. Xudoga ming marta shukr qilaman. Pensiya bo‘lmaganida qanday yashardim?Yolg‘izlik yomon ekan. Odamni tiriklayin yeb qo‘yar ekan. Ko‘chaga chiqib qornimni to‘yg‘azgach, ikkita non sotib olaman. Bittasi o‘zim uchun, ikkinchisini kuchuklarga beraman. Ertalab turib yana Qo‘qonga otlanaman. Nonushtani Qo‘qonda qilaman. O‘zim yemasam ham itlarga non olib berib yediraman.Gapirgan gapimni ham esimdan tez chiqarib qo‘yyapman. Biror buyumni qo‘ygan joyimni bilmay qolaman. Bu avtohalokatda olgan jarohatning asoratidan.U paytda o‘zimni davolatishga sharoit yo‘q edi. Turmush o‘rtog‘im og‘iroyoq edi o‘sha paytda. Solgan imoratim tomiga shifer ham qoqa olmaganman. Yomg‘ir yog‘sa chakki o‘tadi. Shuning uchun biror kor-hol bo‘lmasidan usta olib kelib elektr tokini uzdirib tashladim», – deydi u. Qo‘l telefonni ishlatishni bilmaydigan Yo‘ldosh ota xayrlashayotib yaqin kunlarda ko‘zini shifokorlarga ko‘rsatish uchun Farg‘ona shahriga borishi va u yerdan daraklab topib olish istagida bir parcha qog‘ozga ism-familiyamni yozib berishimni so‘radi. U bilan Dang‘ara tumani Orol qishlog‘idagi Xobbobo qabristoniga tutash yo‘lda xayrlashdik... Sarvar Ziyayev, Kun.uz muxbiri
Montaj ustasi: Jahongir Aliboyev."
https://kun.uz/uz/news/2022/06/12/samarqandda-savdo-dokoni-yonib-ketdi-bu-songgi-haftadagi-tortinchi-yongin,2022-12-01 20:35:25.100941,"Samarqand viloyati Favqulodda vaziyatlar boshqarmasi axborot xizmatining xabar berishicha, bugun, 2022 yil 11 iyun kuni soat 10:20 larda Samarqand Samarqand tumani “Yangi ariq” MFYda joylashgan 1993 yilda tug‘ilgan fuqaro R.Sh.ga tegishli bo‘lgan savdo do‘konida yong‘in sodir bo‘layotgani to‘g‘risida tuman FVBga xabar kelib tushgan.Yong‘in o‘chirish bo‘linmalari hodisa joyiga soat 10:38 da yetib borib, yong‘in soat 10:50 da qurshab olgan va soat 11:01 da bartaraf etilgan. Yong‘inni o‘chirishga 7 ta yong‘in-qutqaruv ekipaji hamda maxsus yuk mashinasi jalb etilgan.Dastlabki ma’lumotlarga ko‘ra yong‘in oqibatida do‘konning taxminan 170 metr kvadrat maydonda shift, tom va jihozlari yonib zararlangan. Hodisa oqibatida hech kim tan jarohati olmagan va halok bo‘lmagan.Qayd etilishicha, hozirda yong‘inning kelib chiqish sabablari va moddiy zarar miqdori aniqlanmoqda.Eslatib o‘tamiz, so‘nggi 1 haftada Samarqand viloyatida savdo do‘konlarining yonib ketishi bo‘yicha to‘rtta holat qayd etildi.5 iyun kuni Narpay tumani Sarbozor mahallasida joylashgan bozorda yong‘in sodir bo‘lib, 20 dan oshiq savdo do‘konlari butunlay yonib ketgandi.7 iyun kuni Samarqand shahri Mirzo Ulug‘bek ko‘chasida joylashgan bir necha savdo va xizmat ko‘rsatish do‘konlarida yong‘in sodir bo‘lib, ularning tom va shif qismi yonib ketdi.9 iyun kuni Oqdaryo tumanidagi bozorda yong‘in sodir bo‘lib, bir nechta xo‘jalik mollari va oziq-ovqat sotishga ixtisoslangan savdo do‘konlari yonib ketdi."
https://kun.uz/uz/news/2022/06/11/sen-yaqinda-olasan-tungi-reyd-vaqtida-yigit-qiz-juftligi-va-ppx-xodimlari-ortasida-nizo-chiqdi,2022-12-01 20:35:26.600494,"Telegram'dagi Nemolchi.uz kanali Toshkentda yigit va qiz ichki ishlar xodimlari tomonidan kaltaklangani haqida xabar tarqatdi. Hodisa 8 iyunga o‘tar kechasi ro‘y bergan.Jabrlanuvchilardan biri ekanini aytayotgan Ellona Firsova Gazeta.uz'ga bergan intervyusida tushuntirishicha, ishdan qaytganidan keyin tanishi Aleksandr Solenko bilan kechki sayrga chiqqan vaqtida PPX xodimlari tomonidan to‘xtatilgan.“Birinchidan, ular o‘zlarini tanishtirishmadi. Ular mendan qayerda yashashimiz va boshqa ma’lumotlarni so‘ray boshlashdi. Qayerda yashashimizni aytdik. Hujjatlarimizni ko‘rsatdik. Yonimizda hech qanday taqiqlangan narsa yo‘qligini ko‘rsatish uchun barcha cho‘ntaklarimizni ko‘rsatdik. Spirtli ichimlik ta’sirida emasdik. Tamaki chekmadik, o‘zimizni munosib tutdik”, deydi Ellona Firsova.Qizning aytishicha, xodimlar juftlikka o‘zlari bilan birga ichki ishlar bo‘limiga borishlarini so‘rashgan, biroq u bundan bosh tortgan. Shundan so‘ng qiz o‘ziga kuch ishlatilgani, xodimlardan biri xavfli jinoyatchilarni ushlab olgandek, uning qo‘llarini buray boshlagani, buni ko‘rgan yigiti yordamga oshiqqani, natijada ikki o‘rtada nizo kelib chiqqanini ta’kidlamoqda.Xodimlar Aleksandrning qo‘liga kishan taqib, bo‘limga olib ketishayotganda Ellona uning telefonida jarayonni tasvirga tushira boshlagani, buni ko‘rgan xodimlar telefonini tortib olishganini aytadi. Qizning so‘zlariga ko‘ra, Mirzo Ulug‘bek tumani IIBga olib borishgach, ularni suratga olishgan va ro‘y bergan holat rasmiylashtirilgan.Shundan so‘ng yigit va qiz mashinada noma’lum joyga olib ketilgani, qiz bundan bosh tortgani uchun xodimlardan biri uning yuziga musht tushirganini aytmoqda. Ellona Firsova xodimlar yigitini mashinadan sudrab olib tushib kaltaklashgani, u yerdan qochib qutulmoqchi bo‘lganda o‘zini ham ayovsiz urishganini iddao qilyapti.Voqeadan keyin yigit va qiz shifoxonaga borishgan. Ularning aytishicha, Firsovaga burun suyagining siljishsiz sinishi, burun ko‘prigi kontuziyasi, qorin old devori yumshoq to‘qimalarining kontuziyasi tashxisi qo‘yilgan; Solenkoda bosh miya chayqalishi, yuzida, yelkasida, bilagida va ko‘kragida kontuziya jarohatlari qayd etilgan.Ichki ishlar vazirining matbuot kotibi Shohruh G‘iyosov hodisa yuzasidan izoh berib, Ellona Firsovaning iddaolarini rad etdi. Uning aytishicha, qiz va uning yigiti “boshidanoq o‘zlarini noo‘rin tutgan”, xodimlarga faol qarshilik ko‘rsatishgan.“8 iyun kuni kech soat 02:30 da poytaxtimizning Mirzo Ulug‘bek tumanidagi ichki ishlar organlari xodimlari tomonidan giyohvandlik vositalarini joylashtirishga aloqadorlikda gumon qilinib, profilaktika nazoratini buzgan fuqarolarning shaxsini aniqlash zarurati tug‘ilgan. Fuqarolar boshidanoq o‘zini noo‘rin tutgan, ichki ishlar organlari xodimlarining harakatlariga faol qarshilik ko‘rsatgan”, deyiladi rasmiy axborotda.Shohrux G‘iyosov ayrim nashrlar voqeani biryoqlama talqin qilayotgani, natijada internetda millatchilik ruhidagi mulohazalar tarqalayotgani bildirgan.“Ayrim ommaviy axborot vositalari tomonidan voqealarning biryoqlama talqin qilinishi, shuningdek, maqolalarda yoshlarning sarguzashtlari “rang-barang” tasvirlangani sababli ijtimoiy tarmoqlarda turli millatchilik ruhidagi bayonot va mulohazalar tarqala boshladi.Eslatib o‘tamiz, bu alohida jamoatchilik vakillari tomonidan milliy adovatni sun’iy ravishda qo‘zg‘atishga urinishga oid birinchi holat emas. Biz mazkur salbiy tendensiyani kuzatib bormoqdamiz va ayrim salbiy fikrdagi fuqarolarning millatchilik tuyg‘ularini qo‘zg‘atib, jamoatchilikka bosim o‘tkazishiga yo‘l qo‘ymasligimizni ma’lum qilamiz.Tergov ushbu fuqarolar tasvirlangan tan jarohatlarini qayerda va qanday sharoitda olgan bo‘lishi mumkinligini hozircha aniqlamagan. Ommaviy axborot vositalari va ijtimoiy tarmoq faollaridan huquq-tartibot idoralari xodimlari va fuqarolarning harakatlariga huquqiy baho berilishini kutishlarini so‘raymiz”, deydi Shohrux G‘iyosov.Ichki ishlar vazirining matbuot kotibi e’lon qilgan videoda yigit va qiz xodimlarning talabiga bo‘ysunmagani, ularni haqorat qilgani va faol qarshilik ko‘rsatgani ko‘rinadi.Juftlik ichki ishlar binosiga olib borilganda, qizning yonidan tabletkalar va pichoq chiqqani ham videoda aks etgan. Vazirlik bayonotida bu tabletkalarning nomi yoki turiga aniqlik kiritilmagan.Milliy mass-mediani qo‘llab-quvvatlash va rivojlantirish jamoat fondi Vasiylik kengashi raisi Komil Allamjonov mazkur holatda ikki fuqaroning ichki ishlar organi xodimlari qonuniy talabiga munosabatini qoraladi. Videoda hibsga olingan Solenko mashinada ichki ishlar xodimlarini haqorat qilgani, ulardan biriga “sen yaqinda o‘lasan” degani eshitiladi.Allamjonovning ta’kidlashicha, jamiyat bunday holatga befarq bo‘lmasligi kerak.“Chet elda ko‘p bo‘lamiz. U yerdagi politsiya savol bersa, ushbu videodagidek javob qaytarib ko‘rsangiz, uning qo‘li darrov pistolet tomon borishni boshlaydi. Bizda ham qonunbuzarlarga, ana shunday o‘zidan ketgan fuqarolarga jazo qattiq bo‘lishi kerak.Albatta, militsiya xodimlari orasida ham xatolar bo‘ladi. Lekin tinchlik, xavfsizlik, ko‘chada oilamiz bemalol yurishi uchun ham biz ularni qo‘llashimiz, ularni talablarini bajarishimiz shart. Aks holda davlatchilik o‘z izidan chiqib ketadi. Va alal oqibat, bundan faqat o‘zimiz yutqazamiz.Jurnalistlarni, blogerlarni biron xulosa berishdan avval holatni yaxshilab o‘rganib, keyin chop etishga chaqirib qolaman. Ichki ishlar vazirligidan esa ushbu holatga qonuniy baho berishlarini, aybdorlarni qattiq jazolashlarini so‘rab qolaman”, dedi Allamjonov.Ichki ishlar organlari to‘g‘risidagi qonunning 17-moddasiga ko‘ra, ichki ishlar xodimlari xizmat majburiyatlarini amalga oshirish chog‘ida fuqarolarning shaxsini tasdiqlaydigan hujjatlarini tekshirish, agar ularda giyohvandlik vositalari, psixotrop moddalar, prekursorlar yoxud muomalada bo‘lishi taqiqlangan yoki cheklangan boshqa narsalar bor deb hisoblashga asoslar mavjud bo‘lganda esa, fuqarolarni shaxsiy ko‘rikdan o‘tkazishni, ularning ashyolarini, qo‘l yukini, bagajini ko‘rikdan o‘tkazishni amalga oshirish hamda mazkur narsalar, vositalarni va moddalarni olib yurish hamda saqlash uchun qonuniy asoslar mavjud bo‘lmagan taqdirda ularni olib qo‘yish huquqiga ega."
https://kun.uz/uz/news/2022/06/11/toshkonliklar-qachongacha-chang-yutib-yashaydi,2022-12-01 20:35:28.025156,"Andijonning Buloqboshi tumani “Qaqir” MFY Toshkon ko‘chasida yashovchi fuqarolar bir necha yildan buyon chang yutib yashashga majbur bo‘lyapti. Murojaatlar – samarasiz. Fermerning esa zararlari hisobga olinmayapti.Tosh konidan toshlarni ortib o‘tayotgan yuk mashinalaridan chiqqan chang aholining xonadonlarigacha kirib bormoqda. Bundan tashqari, chang yo‘llarni ham yaroqsiz holga keltirgan. Kuniga 5-6 martalab suv sepilmasa, changdan yurib bo‘lmay qoladi.Bir kunda mahalladan o‘tadigan mana shunday tosh ortilgan yuk mashinalari yuzdan ortiqni tashkil qiladi. Qiziq jihati, aksariyat yuk mashinalarida me’yoridan ortiq tosh yuklanganini ko‘rish mumkin. Bu esa mahalla ahliga yana bir xavf tug‘dirmoqda.Mahalla faoli Rustamjon Shermatovning aytishicha, odamlar bolalarini bog‘chaga ham olib borisha olmayapti.“300 ga yaqin aholi istiqomat qiladi. O‘ta zaharli chang bu. Qurtboqarlar va fermerlarning qurti o‘lib qolyapti. Mollar tut barglarini yeb o‘lib qolyapti, bola tashlab qo‘yyapti”, – deydi u.Maktabga qatnaydigan o‘quvchilar, ishga boradigan ishchilar har kuni kiyim boshlarini tozalashga majbur bo‘lishadi. Yuk mashinalar qatnovi tufayli bolalar ko‘chaga o‘ynagani ham chiqisha olmaydi. Ayniqsa, qish kunlarida aholiga yanada qiyin bo‘ladi.Shuningdek, chang tufayli paxta va ipak qurti yetishtirishda qator muammolar yuzaga kelmoqda. Ushbu mahallada fermerlik bilan shug‘ullanuvchi Sayfiddin Qorashevning ta’kidlashicha, g‘o‘za bargiga chang sababli kasallik tushgan. Bu esa uning xarajatlarini ikki barobarga oshirmoqda.Nafaqat g‘alla, balki yo‘l chetidagi tut bargi bilan boqilgan ipak qurtlari ham nobud bo‘lgan holatlar kuzatilgan. Fermer tomonidan yetishtirilgan bu yilgi ipak qurti ham urug‘lik uchun qabul qilinmagan.“Kasod qivoryapti. Daraxtlarni quritib yubormoqda. Hosilga jiddiy zarar yetmoqda. Bir necha marotaba murojaat qildik. Ammo umuman samarasiz bo‘lmoqda murojaatlarimiz. Chang g‘o‘za bargi ustiga o‘rnashib olgach, zararkuranda hasharotlar ko‘payadi. Hamma fermer g‘o‘zasini bir marta dorilasa, men o‘n marta dori sepishga majburman. Prokuratura 2020 yilda 28 million zarar ko‘rganimni tasdiqlab bergan. Biroq shuni ham sudga chiqarib hal qilib berishmayapti”, – deydi Sayfiddin Qorashev.Mutasaddilar esa kuz oylariga yo‘l qurilishi, tarozi qo‘yilishi va shu tarozidan ortiqcha tosh yuklangan yuk mashinalariga jarimalar qo‘llanishini aytmoqda. Biroq bunday ko‘p yuk bilan harakatlanayotgan yuk mashinalari faqatgina bu mahalla ahli uchun emas, balki boshqa joylarda ham xavf tug‘diradi.Buloqboshi tuman hokimining o‘rinbosari Rustamlochin Madrahimov muammo kuzda hal etilishini ma’lum qildi. Biroq kuz oylarigacha mahalla aholisi chang yutishga, ko‘chaga chiqqan bolasi kelguncha yurak hovuchlab o‘tirishga majbur bo‘ladimi?Kun.uz mutasaddilarning va’dalaridan zerikkan aholini qiynayotgan ushbu muammo tez orada bartaraf etilishiga umid qiladi.Abduvali Qurbonov,
Kun.uz muxbiri
Tasvirchi va montaj ustasi – Azizbek Ismoilov"
https://kun.uz/uz/news/2022/06/11/ozimni-ozim-ish-bilan-taminlaganman-nogiron-etikdoz,2022-12-01 20:35:29.596916,"Asli samarqandlik bo‘lgan Hayotning otasi 2007 yilda avtohalokat oqibatida vafot etadi. Ona nogiron o‘g‘li va bir yoshli qizi bilan yolg‘iz qolgan o‘shanda. Oilaning boshiga tushgan sinovli kunlar shundan boshlangan. Hayot dastlab Navoiy shahridagi dehqon bozorida aravakashlik qilgan. O‘zini ham, oilasini ham iqtisodiy ta’minlashga uringan yigit hunar o‘rganishni qaror qilib, etikdo‘zga shogird tushadi.Hozirda u o‘zi usta etikdo‘z sifatida faoliyat olib bormoqda. Mahalla markazida xizmat ko‘rsatish shoxobchasi bor. Yaxshigina kunlik daromadga ham ega. O‘zining ta’kidlashicha, kuniga o‘nga yaqin mijoz keladi.“Soat 6 da kelaman va 12:30 gacha ishlayman. Keyin soat 17:00 larda kelaman va shu bilan kechki salqingacha ishlayman. Keyin uyga ketaman. Shunday qilib umrim o‘tyapti. Agar odam yaxshi kelsa, kuniga 60, 70, 100, 200 ming so‘mgacha topaman. Nasibaga yarasha. Hayot hali oldinda. O‘zimga o‘xshagan bola bo‘lsa hunarimni o‘rgatmoqchiman. Sog‘lomning dardini sog‘lom, nogironning dardini nogiron tushunadi. Ishimdan hech qachon nolimayman. Bekor yurishni yomon ko‘raman. Shu hunarimni oxirigacha qilaman, xalqning xizmatida bo‘laman”, — deydi Hayot Jalilov biz bilan suhbatda.Mahalla ahli o‘roq, bolta, pichoq kabi uy-ro‘zg‘or buyumlarini o‘tkirlashda ham unga murojaat qiladi. Chunki u poyabzal tuzatish bilan birga charxchilik ham qiladi.Hayot Jalilov halol mehnati bilan ham pul topmoqda, ham elning duosini olmoqda. O‘ziga o‘xshagan jismoniy imkoniyati cheklangan bolalarni shogirdlikka olib, ularga hunar o‘rgatish niyati ham bor.Ruslan Saburov,
Kun.uz muxbiriMontaj ustasi – Abduqodir To‘lqinov."
https://kun.uz/uz/news/2022/06/11/toshkentdan-krasnodar-va-rostovga-aviaqatnovlar-sochi-shahriga-amalga-oshiriladi,2022-12-01 20:35:31.034254,"Aviakompaniya taqdim etgan ma’lumotga qaraganda, O‘zbekiston shaharlaridan Sochiga qatnovlar uzaytirilgan.Ma’lum qilinishicha, Toshkent – Krasnodar – Toshkent, Toshkent – Rostov-Don – Toshkent, Namangan – Krasnodar – Namangan yo‘nalishi bo‘yicha aviaqatnovlar 2022 yilning 1 iyulidan 31 iyuligacha Sochi shahriga amalga oshiriladi.Bundan oldin Uzbekistan Airways Express Toshkentdan Krasnoyarskka parvozlarni yo‘lga qo‘yayotgani xabar berilgandi.2022 yil 25 iyundan Uzbekistan Airways Express Toshkent – Krasnoyarsk – Toshkent xalqaro yo‘nalishi bo‘yicha ilk qatnovini amalga oshiradi."
https://kun.uz/uz/news/2022/06/11/hayotiy-hikoya-shifokorlikning-ogir-yoli,2022-12-01 20:35:32.544715,"“Hayotiy hikoyalar” ruknining navbatdagi qahramoni – shifokor. Koronavirusga qarshi kurashga jalb qilinib, o‘zi ham shu kasallikka chalingan va uzoq vaqt komada yotib, qo‘l-oyog‘i ishlamay qolgan. Shunga qaramay, u hayot uchun kurashda davom etmoqda.Tibbiyotga qiziqishimNamanganlikman. Uchinchi sinfda o‘qiyotgan paytimda onajonim juda og‘ir kasallik bilan og‘rib, 1,5 yil to‘shakka mixlanib qoldi. Shunda bu kasbning naqadar muhimligini anglab yetganman va o‘zimga aniq maqsad qo‘yganman. Maktabda, litseyda yaxshi o‘qidim. Turli tanlovlar g‘olibi bo‘ldim. Imtihonga ham juda jiddiy tayyorgarlik ko‘rdim va birinchi yildayoq ToshMIga grant asosida qabul qilindim.Talaba bo‘lishdagi ko‘tarinki kayfiyat tez orada o‘tib ketdi. Gap shundaki, 1995 yillar ancha og‘ir kechgan, odamlar oddiy yegulik muammosiga duch kelishgan, talabalar juda qiyinchilik bilan kun kechirishar, qisqasi, hech kimda pul yo‘q davrlar edi.Birinchi kursdanoq anatomiya darslari boshlanadi, talaba murda bilan ishlashi, o‘rganishi kerak. Pulsizlikdan xalat ham, qo‘lqop ham olmay, qo‘lim bilan ushlab boshlaganim esimda. Oladigan 440 so‘m stipendiyam yetmay, majburlikdan darsdan keyin ishlay boshlaganman.4-kursga o‘tganimda Yangi ToshMI reanimatsiya bo‘limida tibbiyot og‘asi bo‘lib ishga kirdim. Navbatchilik og‘ir o‘tardi, ba’zi kunlari 15-20 nafargacha insonni reanimatsiya qilishga to‘g‘ri kelardi. Shunday kunlari avtobusda tik turgan joyimda uxlab qolardim.Qiziqarli voqealar ko‘p bo‘lgan, shifoxonada liftlar tez-tez buzilib turar, ba’zan murdalar bilan lift ichida qolib ketardim.Toshkentdagi oilaviy hayotInstitutni qiyinchiliklar bilan, lekin a’lo baholarga bitirdim. Uy-joyim yo‘q, yangi uylanganman, ijarada yashayman. Uy olishga harakat qilib, 4 joyda ishlaganman, navbatchiliklarda turganman. Ayolim 17 yoshida, maktabni bitiriboq menga turmushga chiqqan, uyga har 3-4 kunda kelgan paytlarim ham bo‘lgan.Ijara uyimizda birorta jihozimiz yo‘q edi. Muzlatkich, televizor kabi eng zarur narsalarsiz ikki yil yashadik. Ishonsangiz, go‘shtni qovurib saqlash uchun bitta banka topolmaganmiz.To‘g‘risini aytsam, Toshkent ahlidan minnatdorman, chunki ijara uylar topishda, hattoki uy olishimda qalbi keng insonlar ko‘p yordam berishgan. Ijara uyda yashaganimda Mohira opa degan hamkasbim uyimga bitta 1 litrlik bankada baqlajon ikrasi, bitta 3 litrlik bankada kompot olib kelgandi va shu bankalarni ishlatib turishimiz uchun tashlab ketdi. Bankaning kichigini sovuq choy yoki 200-300 gramm go‘sht qovurib qo‘yib saqlash uchun ishlatardik. Esimda, katta qizim 7 oylik edi, ayolim va qizim vitaminlar yeb turishsin, deb meva olib kelardim. Bir kuni bir kilo atrofida uzum olib keldim. Kechki ovqatdan keyin uzumni olib keling, desam, ayolim “uni 1 litrlik bankada kompot qilib berkitdim”, desa bo‘ladimi?! Shu bilan sovuq choy idishi ham yo‘q bo‘lib qolgan.Qisqasi oila, magistratura, ish, malaka oshirish instituti, Milliy universitet va reanimatsiya bo‘limi o‘rtasida bo‘zchining mokisidek qatnab umrim o‘taverdi. Nihoyat 2005 yil magistraturada o‘qiyotgan paytda ota-onamning yordamlari bilan, yana katta miqdorda qarz olib uy oldim. Hamkasblarim o‘zlari qarz berib, uy olishga majburlashgan. Nihoyat 2007 yilda aspiranturaga qabul qilindim. Dissertatsiyamni 1,5 yilda yozib bo‘lganman. Hatto ikkita ilmiy kengashdan o‘tgan, lekin taqdir, oilaviy sharoit va boshqa sabablar bilan qolib ketdi.Shifokorligim va og‘ir sinovPoytaxtda kardiologiya sohasida ancha ishladim. Mehnatim ko‘zga ko‘rindi shekilli, 2017 yilda prezident tashabbusi bilan Respublika kardiologiya markazi Namangan filialiga direktor qilib tayinlashdi. 2020 yilda Toshkentga qaytdim va yana kardiologiya markazida ishlay boshladim.Aynan mana shu yili nafaqat yurtimiz, balki butun dunyoga koronavirus balosi yopirildi. Ko‘pchilik shifokorlar unga qarshi kurashga jalb qilinishdi, men ham ular qatoriga qo‘shildim. Tajribam va malakamni hisobga olib Zangiota 2-shifoxonasiga tibbiy masalalar bo‘yicha direktor o‘rinbosari vazifasiga tayinlashdi. Shunday vaqtlar bo‘ldiki, hatto 6-7 sutkalab tuzuk uxlamay ishlashga to‘g‘ri keldi.Lekin eng og‘ir sinov hali oldinda ekan. 2021 yilning yanvar oyida koronavirus yuqtirib oldim va 24 kun koma holatida yotdim. O‘shanda yashab ketishimga umid ham so‘ngan, hatto tayyorgarlik ko‘rishni maslahat qilishgan ekan.Asta-sekin o‘zimga keldim, ammo kasallik asorati tufayli qo‘l-oyoqlarim ishlamay qoldi. 5 oydan ortiq shifoxonada yotdim va uyga olib kelishdi. Oila a’zolarim men uchun ko‘p kuyunishdi. Ayolim mening boshimda shuncha kun turdi, haligacha u yelkadoshim.1,5 yilki uzluksiz davolanayapman. Allohga shukr, ota-onamning, farzandlarim, yaqinlarimning duolari ijobat bo‘lib hozir sekin-asta tiklanyapman, harakatdaman. Moslamalar orqali yura boshladim. Birinchi guruh nogironi bo‘lsam-da, yaratganga shukr, ruhan cho‘kmadim, chekinmadim. Hayotni sevib yashayapman va yashashda davom etaman!Shifokor Zafar Jo‘raboyevning hikoyasini Abror Zohidov yozib oldi."
https://kun.uz/uz/news/2022/06/11/samarqandda-15-yoshli-qizcha-10-qavatdan-tushib-ketib-vafot-etdi,2022-12-01 20:35:34.101215,"Samarqand shahar «Qorasuv» maskanida 1,5 yoshli qiz 10-qavatdan tushib ketib, voqea joyida halok bo‘ldi. Samarqand viloyati IIB axborot xizmatining Kun.uz'ga ma’lum qilishicha, voqea 9 iyun kuni soat 18:00larda ro‘y yergan.81-uyda joylashgan 28-xonadon egasi A.K.ning voyaga yetmagan farzandi, 2020 yil noyabrda tug‘ilgan Sh.S. ochiq qolgan eshikdan tashqaridagi yo‘lakchaga chiqib ketgan. So‘ng u yerdagi balkonning temir panjarasi orasidan pastga yiqilib tushib, og‘ir tan jarohatlari olgan va voqea joyida vafot etgan.Holat yuzasidan Samarqand shahri bo‘yicha IIO FMB huzuridagi Tergov bo‘limi boshlig‘i podpolkovnik D.Sultonov, Samarqand shahar prokurori o‘rinbosari A.To‘ychiyev, shahar prokuraturasi tergovchisi F.Narzullayev boshchiligida tezkor-tergov guruhi tuzilib, hodisa sodir bo‘lgan joy va marhumning tanasi mutaxassis ishtirokida ko‘zdan kechirilgan.Marhumning jarohatlari va o‘lim sabablarini aniqlash maqsadida sud-tibbiy ekspertiza tayinlash qarori chiqarilgan. Ammo uning oila a’zolari holat yuzasidan biror kimdan da’vo shikoyatlari yo‘qligi sababli ekspertiza tekshiruvi o‘tkazishni rad etgan. Holat xolislar ishtirokida hujjatlashtirilib, bolaning murdasi oila a’zolariga topshirilgan."
https://kun.uz/uz/news/2022/06/11/oqishni-kochirish-orniga-akademik-mobillik-bu-qanday-boladi,2022-12-01 20:35:35.670540,"Oliy va o‘rta maxsus ta’lim vaziri Abduqodir Toshqulov o‘qishni ko‘chirish uchun ruxsat beriladigan toifalar qisqarishini, o‘qish joyini ko‘chirish faqatgina 2 ta holatda: turmush qurganda va davlat xizmatchilarining xizmat joyi o‘zgarganda mumkin bo‘lishini ma’lum qildi.“Buning o‘rniga akademik mobillikni qo‘llash mumkin. Masalan, rektorlar o‘zaro kelishib, Surxondaryodagi va Toshkentdagi talabalar almashib, 1-2 semestr o‘qiydi. Lekin diplom bir joydan olinishi kerak”, dedi vazir.Taklif etilayotgan tartibga ko‘ra, viloyat OTMida o‘qiyotgan talaba o‘qishini ko‘chirmasa ham, kelishuv asosida poytaxtdagi universitetda ma’lum muddat o‘qib qaytishi mumkin bo‘ladi. Bu borada batafsilroq ma’lumot olish uchun Oliy va o‘rta maxsus ta’lim vazirligi matbuot xizmati bilan bog‘landik. Biroq vazirlik hozir bu tartibga oid tegishli hujjatlar ishlab chiqilayotgani, tasdiqlangach, ma’lumotlar e’lon qilinishi bildirdi.Ungacha o‘zaro talaba almashuv imkonini beradigan akademik mobillik haqida ochiq manbalarda mavjud ma’lumotlarni taqdim etamiz.Mobillik haqidaAkademik mobillik – talaba yoki o‘qituvchilarning mamlakatidagi yoki xorijdagi OTMlarda kelishuv asosida ma’lum muddat o‘qish yoki dars berishini anglatadi.Mobil talabalar, asosan, 2 guruhga bo‘linadi:Ta’lim migratsiyasiAslida, ta’lim olish uchun bir hududdan ikkinchi hududga ko‘chib o‘tish juda uzoq tarixga ega jarayon hisoblanadi. Odamlar qishloqdan shaharga, shahardan poytaxtga, poytaxtdan ta’limi va iqtisodi rivojlangan davlatlarga ilm olish uchun migratsiya qilishadi.O‘qish uchun boshqa davlatlarga borayotgan talabalar soni ham yildan yilga oshib bormoqda. 2017 yilda dunyo bo‘yicha xalqaro talaba soni 5,7 millionga yetgan. Bu ko‘rsatkich 2000 yilda 2 mln atrofida bo‘lgan.2021 yilda eng ko‘p xorijlik talabani jalb qilgan davlatlar:Yaqinda e’lon qilingan ma’lumotga ko‘ra, O‘zbekistonda 5,1 ming xorijlik talaba tahsil oladi.Qisqacha xulosa shuki, talabalar ta’lim yaxshi bo‘lgan davlatlarga o‘qish uchun borishga harakat qilishadi. Aslida, o‘qishni ko‘chirish ham xuddi shunday mazmundagi narsa: talaba o‘zi o‘qishga kirgan OTM berayotgan ta’limdan qoniqmasdan yaxshiroq universitetda o‘qish uchun (asosan, hududlardagi OTMdan poytaxtga) harakat qiladi.Talabalar almashinuv dasturlariTalabalar ma’lum muddat boshqa bir OTMda o‘qishi uchun eng katta imkoniyat – talaba almashinuv dasturlari hisoblanadi. Bunda talaba o‘zi o‘qiyotgan OTM bilan hamkor bo‘lgan xorij OTMlaridan birida ma’lum muddat o‘qib qaytishi mumkin. Bunday OTM xoh xorijda, xoh o‘z davlatida bo‘lsin talabaga yangi muhitda o‘qish imkonini beradi.Almashinuv dasturlari qisqa – 1 haftadan 3 oygacha, uzoq – 6 oydan bir yilgacha bo‘lishi mumkin.Eng mashhur talabalar almashinuv dasturlaridan biri – Erasmus loyihasi orqali dasturga a’zo bo‘lgan Yevropa universitetlaridan birida 3 oydan bir yilgacha o‘qish imkonini qo‘lga kiritish mumkin. Bu dasturga bakalavr, magistratura va amaliyot uchun hujjat topshirish mumkin.Bunday dasturlarni ta’lim olayotgan sohaga qarab istalgancha topish mumkin: dunyo talabalar almashinuvi dasturlaridan faol foydalanmoqda. Faqat talabalar dastur doirasida o‘qish uchun belgilangan talablarni bajara olishlari kerak.Foydali tomonlariAlmashinuv dasturlari orqali talabalar o‘zga davlatlar madaniyati, turmush tarzi bilan tanishishi, til bilish darajasini yaxshilashi mumkin. Dunyoqarashni kengaytirish imkoni ham paydo bo‘ladi. Masalan, qaysidir viloyatdan Toshkentga kelib 2 semestr o‘qigan talaba o‘z ustida ko‘proq ishlashni boshlashi, yangiliklarga chanqoqligi oshishi mumkin.Yangi atmosferani ko‘rgan talabalarning o‘ziga bo‘lgan ishonchi va o‘z-o‘zini mustaqil boshqarish qobiliyatlari ham oshadi.Qolaversa, talabalar almashinuv dasturlari orqali ichki migratsiya amalga oshsa, hududlarda ham xizmat ko‘rsatish qamrovi oshishi mumkin. Albatta, buning uchun faqat hududlardan poytaxtga emas, balki poytaxtdan hududlarga, bir viloyatdan boshqa biriga borib o‘qishni xohlovchi talabalar soni ham oshishi lozim.Cheklovchi omillarTalabalar imkoniyatlari moliyaviy muammolar, o‘zi o‘qishni xohlagan OTM bilan o‘quv soatlarida to‘la muvofiqlik bo‘lmasligi sababli cheklanishi mumkin. Agar chet dasturi bo‘lsa, til bilmaslik ham almashinuv dasturlarida ishtirok eta olmaslikka sabab bo‘ladi.Bundan tashqari, almashinuv dasturlari darsdan tashqari ishlaydigan va o‘zini moddiy jihatdan o‘zi ta’minlaydigan talabalarga ham qiyinchilik tug‘dirishi mumkin. Sababi 6 oylik o‘qish talabani ish joyidan ajratib qo‘yishi mumkin.O‘zbekistonda akademik mobillik qanday bo‘ladi?Akademik mobillik tajribasi bor-yo‘qligi haqida respublikadagi ba’zi OTMlar saytlarini ko‘zdan kechirish asnosida Toshkent kimyo-texnologiya instituti va Toshkent davlat yuridik universiteti saytida ayni shu yo‘nalishda ma’lumotlar berib borilayotganiga, O‘zbekiston milliy universiteti saytida esa xalqaro hamkor tashkilotlar ro‘yxati keltirilganiga guvoh bo‘ldik. Lekin bu OTMlarning almashinuv dasturlari, asosan, xorijiy OTMlar bilan birgalikda. Mahalliy OTMlarning qanchasida o‘zaro talaba almashinuv dasturlari bor-yo‘qligi qiziq.Aslida, OTMlar saytlarini rivojlantirish va ular orqali OTMning imkoniyatlari haqida ko‘proq ma’lumot berish bilan talabalarni jalb qilish imkoniyatlari ham oshishi mumkin. Bu haqda QS reyting agentligi rasmiysi Sergey Xristolyubov ham aytib o‘tib, o‘zbek OTMlarida ayni shu jihatdan oqsash borligini tanqid qilgandi.Oliy va o‘rta maxsus ta’lim vazirligi akademik mobillikka oid tegishli tartib-qoidalarni ishlab chiqqach, akademik mobillik dasturlari orqali talabalarda qanday imkoniyatlar bo‘lishi to‘la aniq bo‘ladi.Hozircha esa bizda faqat bir nechta savol bor:— Almashinuv dasturlarida qatnashishni xohlaydigan talabalar soni hisoblanganmi? Ular o‘qishni ko‘chirish uchun da’vogar bo‘lishi kutilayotgan 150 ming talabgorning qancha foizini tashkil qilishi mumkin?— Respublika OTMlarida o‘zaro talaba almashinuvi dasturlari amalga oshira boshlansa, poytaxtdagi talabalar ham viloyatlardagi OTMlarga borib o‘qishni xohlashadimi?— Talabalar boshqa OTMga o‘qish uchun borishganda ular vaqtincha yotoqxona bilan ta’minlanadimi?Zilola G‘aybullayeva tayyorladi."
https://kun.uz/uz/news/2022/06/11/kogon-magistral-gaz-quvurlari-boshqarmasida-yongin-sodir-boldi,2022-12-01 20:35:37.249801,"Qayd etilishicha, bugun, 11 iyun kuni soat taxminan 04:10 da Buxoro viloyati Kogon shahar gazchilar qo‘rg‘onida joylashgan “Kogon magistral gaz quvurlari” boshqarmasida yong‘in sodir bo‘layotgani to‘g‘risida viloyat FVBga xabar kelib tushgan.Shunga ko‘ra, 8 ta yong‘in-qutqaruv ekipaji va 2 tv maxsus texnika voqea joyiga soat 04:13 da yetib borgan va yong‘in soat 05:50 da o‘chirilgan.Yong‘in natijasida 1-gaz haydash uskunasi yonib zararlangan. Hodisa oqibatida tan jarohati olgan va halok bo‘lganlar yo‘q.Hozirda yong‘in kelib chiqish sababi va moddiy zarar miqdori aniqlanmoqda."
https://kun.uz/uz/news/2022/06/10/qariyb-yarim-asrdan-keyin-oqishini-davom-ettirayotgan-70-yoshli-nukuslik-talaba,2022-12-01 20:35:39.184969,"Ilm olishning erta-kechi yo‘q, beshikdan to qabrgacha ilm izla, deydi dono xalqimiz. Bugun hikoya qilmoqchi bo‘lgan qahramonimiz ham ana shunday insonlardan. Shinigul aya Do‘sxo‘jayeva 70 yoshda. U O‘zbekiston davlat madaniyat va san’at instituti Nukus filialining 3-bosqich talabasi. Bundan 46 yil oldin, 1979 yilda madaniyat sohasida o‘qish uchun Toshkentdagi oliy ta’lim muassasasiga hujjatlarini topshirgan. Oilaviy sabablar bilan oliy ta’limni 2-kursdan tashlab ketishga majbur bo‘lgan. Shinigul aya oradan qariyb yarim asr o‘tsa ham oliy toifali madaniyat xodimi bo‘lish orzusidan voz kechmadi va 70 yoshida talabalar bilan birga o‘qiyapti.Shinigul aya Do‘sxo‘jayeva oliygohda Soz asbob ijrochiligi yo‘nalishi bo‘yicha tahsil olmoqda. Farzandi tengi o‘qituvchilar unga soz asbob chalish sirlarini o‘rgatishmoqda. Shinigul aya qoraqalpoq milliy cholg‘u asbobi Mo‘ynoq ala dutorini chalishni yaxshi ko‘radi. Nevaralari tengi talabalar bilan har kuni mashq qiladi. Guruhdagi kursdoshlari orasida 22 yoshli nevarasi Mehriban Do‘sxo‘jayeva ham bor. Buvi va nevara har kuni ertalab o‘qishga birga kelib ketishadi. Dars jarayonlari va mashg‘ulotlarda ham birga bo‘lishadi.Bugun qahramonimizda o‘tgan davr talabalari va hozirgi talabalarni solishtirish imkoni bor. Shinigul aya bundan salkam 50 yil oldingi va hozirgi talabalar o‘rtasidagi farqlarga to‘xtaldi. Ayaning bizga aytishicha, 50 yil oldingi talabalar bilimga ancha chanqoq bo‘lgan.Ochig‘i, 70 yoshli talabani uncha-muncha o‘qituvchi ham ko‘rmagan bo‘lsa kerak. Shuning uchun bo‘lsa kerak, Shinigul aya bilan har kuni o‘qish davomida qiziqarli holatlar yuz beradi.Har qanday nevara ham bir guruhda, bir bosqichda o‘z buvisi bilan o‘qishini orzu qilsa kerak. Ammo bu o‘ziga xoslikning biz bilmagan qirralari ham bor. Shinigul aya bilan birga tahsil olayotgan nevarasi Mehriban Do‘sxo‘jayeva barchasi qanday boshlangani, o‘qishdagi ajoyib holatlar haqida gapirib berdi.Mehriban Do‘sxo‘jayevaning aytishicha, ayaning shu yoshga chiqib yana o‘qishni davom ettirishi mahalla, ko‘cha-ko‘yda ancha gap-so‘z ham bo‘lgan.Nevara qiz Shinigul ayaning darsga qanday borib kelishi, o‘qish jarayonlari haqida gapirdi. Mehribanning aytishicha, boshida opaning o‘qishni davom ettirishiga oiladagilari qarshi chiqqan.Shinigul ayaning ikki nafar farzandi, 8 nafar nevarasi bor. Ona shu vaqtgacha yolg‘iz boshi bilan bor e’tiborini farzandlari, nevaralarini oliy ma’lumotli qilib, uyli-joyli qilishga qaratgan.Boshida ayaga shu darajada bosim bo‘lganki, mahalladagilar 70 yoshga chiqib o‘qiysanmi, dutoringni narigi dunyoga borib chertasanmi, degan gaplarni aytishgan. Ammo qahramonimiz bu gap-so‘zlarga e’tibor bermadi. Maqsadi - yoshlarga o‘rnak bo‘lish.Qahramonimiz shu vaqtgacha biron marta ham o‘qishga kechikmagan. Har kuni dars boshlanishidan yarim soat oldin kelib, mashg‘ulotlarga tayyorlanib o‘tiradi. O‘qishning dastlabki kunlari o‘qituvchilar ayani hatto dars jarayonini tekshirish uchun kelgan “maxsus komissiya” deb o‘ylashgan.Shinigul aya bu bilan to‘xtab qolmoqchi emas. Aya bilan suhbatimiz yakunida uning kelasi maqsadlariga qiziqdik. 70 yoshli talabaning bundan keyingi maqsadi ham bizni ajablantirdi. U bakalavr darajasini o‘qib tugatgach, magistraturada ham o‘qimoqchi.Birni ko‘rib shukur qil, birni ko‘rib fikr qil, deyishadi. Aya bilan suhbatlashib, ancha narsani qayta mulohaza qildik. 70 yoshida ilm olishdan to‘xtamayotgan Shinigul ayadan yoshlarning ham, kattalarning ham o‘rganadiganlari ko‘p, nazarimizda.Shuhrat Saidahmadov, Kun.uz muxbiriMontaj ustasi –Abdusalim Abduvohidov"
https://kun.uz/uz/news/2022/06/10/samarqandda-meyoridan-ortiq-somon-ortib-ketayotgan-yuk-mashinasi-yonib-ketdi,2022-12-01 20:35:41.745672,"Samarqand viloyati IIB axborot xizmatining xabar berishicha, 2022 yil 9 iyun kuni soat 10:00 larda Urgut tumanining “Guliston” MFY hududida somon ortilgan yuk mashinasi yonib ketgan.Jizzax viloyati Zomin tumanida yashovchi, 1991 yilda tug‘ilgan fuqaro X.J.ga tegishli bo‘lgan “ZIL” mashinasiga 400 dona somon toylari ortilgan bo‘lgan.Dastlabki surishtiruvda aniqlanishicha, haydovchi yuk mashinasiga me’yordan ortiq balandlikda yuk ortgani uchun “ZIL” harakatlanib ketayotganda somon toylari elektr tarmoqlaridagi simlarga tegib qolgan.Shundan so‘ng, elektr simini yog‘och kaltak yordamida tepaga ko‘tarmoqchi bo‘lishganida qisqa tutashuv hamda chaqnash sodir bo‘lgan va somon toylar yonib ketgan.Qayd etilishicha, yong‘in tuman FVB xodimlari tomonidan bartaraf etilgan. Hodisa oqibatida hech kim jarohat olmagan. Faqat somon toylar yonib ketgan va yuk mashinasi jiddiy shikastlangan. Hozirda holat yuzasidan tergovga qadar tekshiruv harakatlari olib borilmoqda.Avvalroq, Toshkent viloyati Qibray tumanida somon toylari ortilgan to‘rtta yuk mashinasi yonib ketgandi."
https://kun.uz/uz/news/2022/06/10/bir-bolamni-tuproqqa-berdim-boshqasida-oqqon-xasta-farzandi-sabab-oilasi-buzilayotgan-ona-faryodi,2022-12-01 20:35:43.308457,"Shu bolamdan boshqa hech kimim yo‘qBu ayol boshqalarga o‘xshab dardini bo‘lishib, ko‘mak so‘rashdan ham mahrum. Ammo u yordamga muhtoj. Chunki yolg‘iz farzandi oqqonning og‘ir turi bilan kasallanib, bir necha oydirki, kasalxonama-kasalxona sargardon. Qizaloqning xastaligi bu oilaning buzilishiga sabab bo‘lmoqda.“Yuzimni ko‘rsatmayotganimning sababi – turmush o‘rtog‘im va oilasidagilar bolamning tuzalishiga ishonishmaydi, bolamni baribir yashamaydi deb o‘ylashdi. Shuning uchun davolatishga ham harakat qilishmadi. Erim bilan hozir ajrim yoqasidamiz, qat’iy qarorga kelgan. Bolam ota-ona bag‘rida ulg‘ayishini istayman, lekin ahvoliga befarq qarab tura olmayman”, – deya yig‘laydi ismi sir qolishini iltimos qilgan murojaatchi.Uning bor umidi yolg‘iz farzandining salomatligida. Bir bolasini tuproqqa topshirib yurak oldirgan ona tun-u kun xavotirda yashaydi.Anonim bemorga pul o‘tkazish uchun:Uzcard: 8600 3036 4368 5584 tanishi Nasiba Yo‘ldosheva nomidaUzcard: 8600 0610 9395 7826 tanishi Mardonova Bahriniso nomidaOta-onamga yordam beradigan paytda o‘zim yordamga muhtojmanChinozlik Islombek ayni navqiron yoshida ota-onasiga tirgak bo‘lish o‘rniga parvarishtalab holga tushib qolganidan xijolat qiladi. Otasi Zokirjon Karimovning aytishicha, oilada yana bir bemor bor. Bemorning onasi ham qandli diabet bilan xastalangani tufayli to‘shakka mixlangan, 2-guruh nogironi. Ota-onasining boquvchisi bo‘lgan yigitning dardga chalinishi ularning qayg‘usiga qayg‘u qo‘shgan.“Ijarada yashayotgan edik. Yer sotib olib uy ko‘tarish niyatida edik. Hozir shu yerimizniyam sotuvga qo‘yganmiz.Bu holga tushish erkak kishi uchun og‘ir bo‘larkan. Oila tebratib turgan odam uchun bir joyda yotish qiyin. Hozir otam ijaraga mashina olib meni davolatish uchun harakat qilyapti. Buni ko‘rishning o‘zi og‘ir, ularga yordam beradigan vaqtimda o‘zim yordamga muhtoj bo‘lib qoldim”, – deya o‘ksinadi bemor yigit.Islomjon Karimovga oid ma’lumotlar:Uzcard: 8600 0610 3065 7604 onasi Guljahon Xidirova nomidaBemor manzili: Toshkent viloyati, Chinoz tumani, Gulzorobod – 8. Bir bolam tuzalganda, ikkinchisi bemorBahriniso befarzandlik tufayli turmushi buzilgan. Baxti kulib keyingi turmushidan ikki nafar farzandli bo‘ldi.Lekin ikkala bolasi ham og‘ir xastaliklar bilan kurashib yashashga majbur bo‘layotganidan iztirobda: “Qizim yurak porogi bilan tug‘ildi. Yuragini operatsiya qildirganimizga bir yil bo‘lyapti. Endi ikkinchi bolamda oqqon aniqlandi.Inson uchun farzandining sog‘ligidan ham aziz narsa yo‘q ekan. Uning dardi bedavoligi haqida eshitish og‘ir. Faqat shundan qo‘rqib yashayapman”.Muhammad Hasanovga oid ma’lumotlar: Uzcard: 8600 1129 7480 9709 onasi Bahriniso Mardonova nomidaHumo: 9860 0303 2652 6081 onasi Bahriniso Mardonova nomidaManzil: Samarqand viloyati, Paxtachi tumani, Ziyovuddin shaharchasi, 28-uy. To‘rt bolam bilan sarsonmizAynur bilan gaplashish, uning hayoti haqida eshitishning o‘zi mushkul. Endigina 25 yoshni qoralagan ayol 4 farzandning onasi va shu bolalarning biri oqqon bilan kasallangan. Ayni shu kasallik oilaning buzilishiga sabab bo‘ldi. Bolada kasallik aniqlanganda er-xotin yaqin qarindosh bo‘lishgani uchun boladagi kasallikka shu sabab bo‘lishi mumkin degan taxmin aytilgan.“To‘rtinchi bolamga homiladorligimda turmush o‘rtog‘im bizni tashlab ketgan. Hozir shu kenjam ham bir yoshdan oshdi. Shundan so‘ng bolalarim bilan ota uyimga keldim. Lekin u yerga ham sig‘madik, ijaraga chiqib ketdik”, – deydi Aynur Chinnibekova.U hozir bolalar parvarishi bilan bandligi uchun hech qayerda ishlamaydi. Turmush o‘rtog‘i tomonidan biror ta’minot ham olmayapti. Butun oila 500-600 ming atrofida beriladigan nafaqa evaziga yashashadi. Bolakayning davolanishi uchun shifoxonada yotishga ham ba’zida imkoni bo‘lmaydi.Miras Jumabekovga oid ma’lumotlar:Uzcard: 8600 0604 3356 1694 onasi Aynur Chinnibekova nomidaManzil: Sirdaryo viloyati, Sirdaryo tumani, “Sholikor” MFY 5-uy.Siz ham biz kabi ularning hasratidan o‘rtangan bo‘lsangiz, o‘z ehsoningiz bilan bu dardning arishida hissa qo‘shing. Zarra qadar yaxshilik uchun ulkan mukofotlar egalaridan bo‘laylik.Gulmira Toshniyozova tayyorladi.Tasvirchi: Azimjon Vohidov."
https://kun.uz/uz/news/2022/06/10/chirchiqda-avtokredit-uchun-tolangan-16-mlrd-somni-ozlashtirgan-jinoiy-guruh-rahbari-ushlandi,2022-12-01 20:35:44.719949,"Toshkent viloyatining Chirchiq shahrida avtokredit uchun to‘langan 1,6 mlrd so‘m pul mablag‘larini noqonuniy o‘zlashtirgan shaxs qo‘lga olindi. Bu haqda IIV Kiberxavfsizlik markazi xabar bermoqda.Qayd etilishicha, 2020 yilning oktabr oyidan 2021 yilning aprel oyiga qadar Sh.C. o‘zining 4 nafar sherigi bilan “LID CAR” nomli MChJ tashkil etib, “3 yil muddatga 15 foizlik kredit” asosida 90 kun ichida avtomashina olib berishi haqida yolg‘on axborotlarni Telegram ijtimoiy tarmog‘idagi kanal orqali tarqatgan.IIV Kiberxavfsizlik markazi ma’lumotiga ko‘ra, u fuqarolarni aldab, ularning pul mablag‘larini firibgarlik yo‘li bilan o‘zlashtirib kelgan.Uyushgan guruh dastlab faoliyatini Toshkent shahrida, so‘ng Qashqadaryo va Andijon viloyatlarida olib borib, 100 nafarga yaqin fuqaroning jami 1,6 mlrd so‘m pullarini noqonuniy ravishda qo‘lga kiritgan.Uyushgan guruhning jinoiy faoliyati yuzasidan Jinoyat kodeksi 168-moddasi 4-qismi “a,v” bandlari bilan jinoyat ishi qo‘zg‘atilib, tergov harakatlari olib borilgan. Biroq, uyushgan jinoiy guruh tashkilotchisi, 1990 yilda tug‘ilgan Sh.C. tergovdan bo‘yin tovlab, javobgarlikdan qutulish maqsadida yashiringani sababli xalqaro qidiruvga berilgan.Bildirilishicha, joriy yil 8 iyun kuni IIV Kiberxavfsizlik markazi tomonidan olib borilgan tezkor-qidiruv tadbirlari natijasida, 2021 yilning noyabr oyidan buyon qidiruvda bo‘lgan Sh.S. Toshkent viloyati Chirchiq shahri hududida xonadonlarda yashirinib yashab kelayotgani aniqlanib, qo‘lga olingan va tergov organiga topshirilgan. "
https://kun.uz/uz/news/2022/06/10/oz-uyingni-ozing-asra-guruchariqliklarga-vada-qilingan-yerga-tadbirkor-chang-solmoqda,2022-12-01 20:35:46.136151,"Olmazor tumani Guruchariq mahallasi fuqarolaridan Kun.uz’ga yo‘llangan murojaatda hududdagi qurilish va yer uchastkalari o‘zboshimchalik bilan egallab olish holatlaridan norozilik ifodalanadi.Ta’kidlanishicha, mazkur hududdagi yangi turar joy majmualarining davlat rahbariga taqdim etilgan loyihasida ayni damda o‘rab olinib, sotuvga chiqarib yuborilayotgan yer uchastkalari o‘rni ko‘kalamzorlashtirilgan hudud sifatida ko‘rsatilgan bo‘lgan. “Hozirda tadbirkor kelib, qurilishni boshlagan, lekin hududning topos’yomkasi qarorda ham, unga kiritilgan ilovada ham aks ettirilmagan”, – deydi o‘sha yerda yashovchi fuqarolardan biri. Aholining aytishicha, bu muammo yuzasidan tuman hokimiyati mutasaddilari bir necha marotaba kelib suhbatlashishgan, ammo aksariyat holatda xalqning dardini tinglashmagan. Muammo boshlangandan buyon shu kunga qadar tumanda bir necha marta hokim almashgan. Ulardan faqatgina Mullajonov hokimligi davrida hudud yashovchilari bilan hech qanday qurilish bo‘lmasligi va ular bilan maslahatlashilgan holda kerakli obektlarni barpo etish kelishib olingan.Ammo Mullajonovning vafotidan so‘ng, u va’dalar unutilib, muammo yana bo‘y ko‘rsata boshlagan.Joriy yil boshiga kelib, ko‘kalamzorlashtirish uchun ajratilgan yer noma’lum kimsalar tomonidan tunuka bilan o‘rab olinib, qurilish qilishga tayyorgarlik boshlab yuborilgan. Yengil konstruksiya bilan qurilgan do‘kon-inshoot esa sotuvga chiqarilgan.Olx.uz saytiga chiqarilgan e’londa 5 sotix deya ko‘rsatilgan ushbu yer uchastkasining bahosi 150 ming AQSh dollari qilib belgilangan.Kun.uz muxbiri fuqarolarning murojaatini tinglarkan, ayni shu hududda Olmazor tuman hokimi Azizxon Umarxonov ko‘rinish berdi. Unga o‘zining qurilish masalalari bo‘yicha o‘rinbosari Abdurasul Vahobov hamda tuman prokurori hamrohlik qilardi.Azizxon Umarxonov fuqarolarning dardiga quloq tutib, so‘ng bu masala yuzasidan o‘zining fikrlarini bildirdi.  “Chiqqan qarorning qonuniyligiga baho beriladi, qonuniylik masalasiga shubha yo‘q. Bir-ikkita masala bor. Bu yerdagi aholining noroziligini bilmasdan turib, yer sal surib berilgan. Bu “korrektirovka” deyiladi, yaxshi bilasizlar. Shuningdek, mana bu yerdagi obekt qanchalik qonuniy qurilayotganini aniqlashtiramiz, tadbirkorning hujjatlari bor, shubhasiz. Bu jarayonda biz ham tadbirkorning, ham mahalliy aholining manfaatlarini ko‘zlab ish tutamiz. Hujjatni o‘rganamiz. O‘rab olingan devorlar olib tashlanadi, bitta ham g‘isht qo‘yilmaydi. Qurilish fuqarolar bilan maslahatlashilgan holda boshlanadi”, – dedi hokim.Yoshi kattalarning duosi bilan yakuniga yetgan uchrashuv aholiga biroz bo‘lsa-da taskin berganday bo‘ldi. Shundan so‘ng tadbirkor o‘rab olib, sotuvga tayyorlayotgan hududdagi to‘siqlar olib tashlandi. Bu joyni axolining o‘zi daraxt ko‘chatlari o‘tqazib, ko‘kalamzorlashtirdi.Ammo qonuniy ekani shubha ostida qolayotgan hokim qarori hamon o‘z kuchida. O‘sha qarordan manfaatdor tadbirkor esa istalgan vaqtda yerni egallab olishi ehtimoli yo‘q emas.Xavotir shuki, fuqarolar va tadbirkor o‘rtasidagi yer uchun kurash hali davom etishi mumkin."
https://kun.uz/uz/news/2022/06/10/jizzaxda-qoidalarni-buzib-harakatlangan-lacetti-urib-yuborgan-damas-yonib-ketdi,2022-12-01 20:35:47.547379,"Jizzax viloyati IIB YHXB axborot xizmatining xabar berishicha, 2022 yil 7 iyun kuni soat 16:40 larda xalqaro ahamiyatga ega bo‘lgan A-376Z Jizzax-Qo‘qon avtomobil yo‘lining Zarbdor tumanidan o‘tgan 282-kilometrida Lacetti va Damas ishtirokida yo‘l-transport hodisasi sodir bo‘lgan.Zomin tumani “Gulshan” MFYda yashovchi haydovchi Lacetti mashinasi bilan Jizzax-Zarbdor yo‘nalishida ketayotib quvib o‘tish qoidalarini buzib harakatlanadi.Oqibatda, Lacetti Zarbdor-Jizzax yo‘nalishida ro‘paradan kelayotgan Sharof Rashidov tumani Yakkaqayrag‘och mahallasida yashovchi haydovchi boshqaruvida bo‘lgan Damas bilan to‘qnashib, uni ag‘darib yuboradi.Shundan so‘ng Damas’da yong‘in kelib chiqadi va u qisqa muddatda to‘liq yonib ketadi. Mazkur hodisada Damas salonida bo‘lgan yo‘lovchi og‘ir tan jarohatlari olib shifoxonaga yotqiziladi.Qayd etilishicha, hozirda hodisa yuzasidan Zarbdor tumani IIB tomonidan surishtiruv ishlari olib borilmoqda.Avvalroq, Jizzaxda boshqaruvni yo‘qotib YTHga uchragan Cobalt yonib ketgandi."
https://kun.uz/uz/news/2022/06/10/sirdaryoda-1-yoshli-qizini-15-ming-dollarga-sotmoqchi-bolgan-ayol-ushlandi,2022-12-01 20:35:49.082198,"Sirdaryo viloyati IIB axborot xizmatining xabar berishicha, viloyat IIB, Bosh Prokuratura huzuridagi departament hamda DXX viloyat boshqarmalari xodimlari bilan hamkorlikda Guliston shahar hududida tezkor tadbir o‘tkazilgan.Tadbirda 1996 yilda Xovos tumanida tug‘ilgan, Guliston shahrida yashab kelayotgan fuqaro O.U. o‘zining 2021 yil 3 iyun kuni tug‘ilgan qiz farzandi O.Sh.ni fuqaro M.G.ga 15 ming AQSh dollari evaziga sotgan vaqtda ushlangan va undan kimyoviy ishlov berilgan pullar daliliy ashyo sifatida olingan.Qayd etilishicha, mazkur holat yuzasidan, departamentning Sirdaryo viloyati boshqarmasi tomonidan O.U.ga nisbatan Jinoyat kodeksining 135-moddasi, 3-qismi “a” bandi bilan jinoyat ishi qo‘zg‘atilib, “qamoq” ehtiyot chorasi qo‘llangan.Avvalroq Surxondaryo viloyati Angor tumanida 1 yoshli bolasini 20 million so‘mga sotmoqchi bo‘lgan ayol ushlangandi."
https://kun.uz/uz/news/2022/06/10/toshkent-aeroportida-samolyot-qonishi-bilan-bogliq-keng-kolamli-oquv-mashgulotlari-bolib-otdi,2022-12-01 20:35:50.641950,"Afsonaga ko‘ra, qo‘nish jarayonida samolyotning old shassisi ishdan chiqadi va natijada yong‘in boshlanadi. Samolyot bortida 75 yo‘lovchi, ekipaj a’zolari va 10 kg xavfli yuk bor. Aeroport dispetcheri uchuvchidan shassi nosozligi haqidagi signalni olgach, barcha xizmatlarni xabardor qiladi. Aeroport va yagona aviatsiya qidiruv-qutqaruv xizmati xodimlari zudlik bilan uchish-qo‘nish maydoniga yetib boradi.«Uyushtirilgan favqulodda vaziyat oqibatlarini bartaraf etishga aeroportning 13 ta xizmati — 117 kishi, 47 ta texnika va Tu-154 o‘quv samolyoti jalb etildi. Shifokorlar va qutqaruvchilar yaradorlarni evakuatsiya qildi, ularga birinchi tibbiy yordam ko‘rsatdi, o‘t o‘chiruvchilar yong‘inni o‘chirdi, radiatsiya va kimyoviy himoya bo‘limi xavfli yuklarni tushirdi. Aeroport xodimlari esa shartli yo‘lovchilar. Har bir kishiga o‘z «roli» va favqulodda vaziyatni bartaraf etish uchun ma’lum vaqt ajratilgan. Hamma narsa imkon qadar ishonarli ko‘rinishi kerak», — deyiladi Uzbekistan Airpors xabarida.Mashg‘ulotlar aviafalokat sodir bo‘lgan taqdirda Favqulodda vaziyatlar vazirligi va Toshkent aeroporti bo‘linmalari idoralararo o‘zaro hamkorligini amaliy sinovdan o‘tkazish, aeroportdagi favqulodda vaziyatlarni bartaraf etish bo‘yicha chora-tadbirlarni amalga oshirishda kadrlar tayyorgarligini oshirish maqsadida o‘tkazildi."
https://kun.uz/uz/news/2022/06/10/4-ta-hududda-chet-el-valutasining-noqonuniy-muomalaga-kiritilishi-oldi-olindi,2022-12-01 20:35:52.250673,"Bosh prokuratura huzuridagi Iqtisodiy jinoyatlarga qarshi kurashish departamenti xabariga ko‘ra, unda fuqarolar A.I. va N.N. oldindan o‘zaro til biriktirib, 3 600 AQSh dollarini fuqaro Sh.ga 40 mln so‘mga sotgan vaqtida ashyoviy dalillar bilan ushlangan.Shu kabi, departamentning Yangiqo‘rg‘on tuman bo‘limi tomonidan o‘tkazilgan tezkor tadbirda, fuqaro X.Z. 3 400 AQSh dollarini fuqaro A.ga 37,5 mln so‘mga sotgan vaqtida ashyoviy dalillar bilan ushlangan.Yakkabog‘ tumanida DXX va IIB xodimlari bilan hamkorlikda o‘tkazilgan yana bir tezkor tadbirda esa, fuqaro A.R. 3 000 AQSh dollarini 33,3 mln so‘mga fuqaro O.ga sotgan vaqtida ushlanib, jami 3 100 AQSh dollari ashyoviy dalil sifatida olingan. Mirishkor tumanida o‘tkazilgan tezkor tadbirda fuqarolar K.D. va T.M. o‘zaro til biriktirib, fuqaro M.ga 3 300 AQSh dollarini 36,9 mln so‘mga sotgan vaqtida ashyoviy dalillar bilan ushlangan.Yuqoridagi fuqarolar harakatlari bo‘yicha olib borilgan tezkor kuzatuvlarda ular doimiy ravishda valuta qimmatliklarini qonunga zid ravishda ayirboshlash faoliyati bilan shug‘ullanib kelgani ma’lum bo‘lgan.Mazkur holatlar yuzasidan Jinoyat kodeksi 177-moddasi (valuta qimmatliklarini qonunga xilof ravishda olish yoki o‘tkazish) bilan jinoyat ishlari qo‘zg‘atilib, tergov harakatlari o‘tkazilmoqda."
https://kun.uz/uz/news/2022/06/09/muftiy-nuriddin-xoliqnazarov-misrdagi-vatandoshlar-bilan-uchrashdi,2022-12-01 20:35:54.056163,"O‘zbekistonning Misrdagi elchixonasi tashkilotchiligida o‘tkazilgan uchrashuvda muftiy vatandoshlar qarshisida nutq so‘zlab, ularga O‘zbekistonda amalga oshirilayotgan ishlar haqida so‘zlab bergan.Nuriddin Xoliqnazarov O‘zbekiston musulmonlar idorasi xorijda yashayotgan vatandoshlar bilan doimiy muloqot o‘rnatish, hamkorlik qilish shuningdek, mehnat muhojirlarining huquq va manfaatlari, e’tiqodlarini himoyalash borasida juda katta ishlar qilinayotganini ta’kidlab o‘tgan.Jumladan:Muftiy, O‘zbekistonda so‘nggi yillarda din sohasida juda katta xayrli ishlar bo‘layotgani, xususan mo‘min-musulmonlarning shar’iy ehtiyojlarini to‘la qondirishga katta sa’y-harakat qilinayotganini aytib, Misrda tahsil olayotgan ahli ilmlar yurtimizda faoliyat olib borayotgan Qur’oni karim va tajvid kurslariga kerak bo‘lishini ta’kidlagan.Nuriddin Xoliqnazarov o‘zga yurtda yashash, ishlash va o‘qish oson emasligini ta’kidlab, vatandoshlarga o‘zlari yashab turgan davlat qonunlari va tartiblariga jiddiy rioya qilish lozimligini, aks holda turli tashvishli oqibatlar kelib chiqishi mumkinligini aytgan.Shuningdek, vatandoshlar musofir yurtlarda tug‘ilib o‘sayotgan farzandlarini vatanga muhabbatli qilib tarbiyalashlari lozimligini uqtirgan.So‘zining yakunida, muftiy Haq taolodan, barcha vatandoshlarga, ish yoki o‘qish bilan Misrda yurganlarga sihat-salomatlik, omad va muvaffaqiyatlar tilab, xayrli duolar qilgan.Bundan tashqari, bugun, 9 iyun kuni Qohirada o‘tkazilayotgan xalqaro anjuman doirasida muftiy Nuriddin Xoliqnazarov Misr Arab Respublikasi muftiysi Shavqiy Ibrohim Allom bilan uchrashuv o‘tkazgan.. Unda O‘zbekistonning Misrdagi elchisi Mansur Qilichev, Misr Arab Respublikasi muftiyligi vakillari va boshqa mutasaddilar ham ishtirok etgan."
https://kun.uz/uz/news/2022/06/09/zoyir-mirzayev-jurnalist-va-blogerlar-guvohligida-haydovchilik-imtihonidan-otdi,2022-12-01 20:35:55.580826,"Bugun, 9 iyun kuni Ohangaron tumanida haydovchilik guvohnomasi uchun sinovlar o‘tkaziladigan “Toshkent viloyati imtihon markazi”ning ochilish marosimi bo‘lib o‘tdi.Tadbirda Toshkent viloyati hokimi Zoyir Mirzayev, loyiha tashabbuskori Komil Allamjonov, IIV YHXBB boshlig‘ining o‘rinbosari Murod Sherliyev, jurnalistlar va blogerlar qatnashdi.Tadbir ishtirokchilariga haydovchilikdagi bilim va tajribasini sinab ko‘rish uchun imkoniyat yaratildi. Bundan viloyat hokimi Zoyir Mirzayev ham chetda turmadi: u amaliy sinovda 12 ta vazifani bajarib, imtihondan o‘ta oldi.Viloyat rahbari imtihondan xatosiz o‘tdi deb bo‘lmaydi: u ruxsat etilgan maksimal 99 dan 85 jarima ballini qayd etdi.“Ancha yildan buyon rulga o‘tirmagandim, adashmasam 1988 yilda imtihon topshirib haydovchilik guvohnomasi olganman. Lekin yo‘l qoidalarini yaxshi bilib, ko‘rsatmalarga amal qilsa, bemalol topshirsa bo‘lar ekan. “Parkovka”da sal qiynaldim, mashina haydab turmaganim shunda bilindi”, – dedi Zoyir Mirzayev.“Toshkent viloyati imtihon markazi”da haydovchilikka nomzodlardan ham nazariy, ham amaliy imtihonlar inson omilisiz, to‘liq avtomatlashtirilgan tarzda o‘tkaziladi. Bu yerda bir kunda 600 nafardan ziyod nomzodlar nazariy, 250 dan ortiq talabgor esa amaliy imtihonlarni topshirishi mumkin."
https://kun.uz/uz/news/2022/06/09/jizzaxda-afrosiyob-tezyurar-poyezdi-ikki-nafar-bolani-urib-yubordi,2022-12-01 20:35:57.118820,"Jizzax viloyati IIB axborot xizmatining xabar berishicha, 2022 yil 24 may kuni Jizzax viloyati G‘allaorol tumani hududida temiryo‘lda odam o‘limi bilan bog‘liq hodisa sodir bo‘lgan.Toshkent – Samarqand yo‘nalishida soatiga 190 kilometr tezlikda harakatlanayotgan “Afrosiyob” tezyurar poyezdi G‘allaorol tumani hududidan o‘tgan temir yo‘lning 3652- kilometrida 2 nafar voyaga yetmagan bolani urib yuborgan.Marjonbuloq shaharchasidagi 73-maktabning 8-sinf o‘quvchilari bo‘lgan jabrlanuvchilar zudlik bilan shifoxonaga yotqizilgan. Ammo shifokorlar tomonidan ko‘rsatilgan muolajalarga qaramasdan ulardan biri vafot etgan. Ikkinchisi jonlantirish bo‘limida qolmoqda.Avvalroq Toshkent viloyatida poyezd bir kunda ikki kishini urib yuborgani haqida xabar berilgandi."
https://kun.uz/uz/news/2022/06/09/samarqanddagi-antiqa-bino-uni-qurgan-egasi-nima-deydi,2022-12-01 20:35:58.604431,"Internetdagi ayrim fikrlarga ko‘ra bino beo‘xshov chiqqani kulgi va tanqid ostiga olingan bo‘lsa, ayrimlar bino chiroyli ekani borasida tortishib, u aslo buzilmasligi kerakligi haqida fikr bildirishdi.Shaharsozlik va urbanistika bo‘yicha mashhur rus blogeri Ilya Varlamov ham hattoki bu bino borasida o‘z fikrlarini bildirib o‘tdi.«Bunday shedevrni buzib tashlashni xato deb bilaman. Uni didsizlik va boshboshdoqlik davriga qo‘yilgan haykal sifatida saqlab qolish kerak», degan Varlamov.Qurilish vazirligi ushbu bino qurilishi bo‘yicha o‘z munosabatini bildirib, «O‘zog‘irsanoatloyiha» AJ va qurilish nazorati hududiy inspeksiyasi xodimlari tomonidan 2022 yil 6 may kuni binoning seysmik holati o‘rganib chiqilib, binoning QMQ, ShNK talablariga javob bermasligi va kolonnalarning ayrim joylari darz ketganligi o‘z tasdig‘ini topgan hamda binoni buzish bo‘yicha xulosa berilganini e’lon qilgan.Avvalroq Kun.uz muxbiri ushbu binoni o‘z xonadoniga tegishli yer maydonida barpo etgan tadbirkor Furqat Xalilov bilan uchrashib, dastlabki ma’lumotlarni olgan edi. Suhbat asnosida F.Xalilov bino qurilishi uchun 3 million dollar pul sarflagani, uning loyihasini yaponiyalik arxitektorlarga chizdirganini bayon etgan.Biz Internetdan Yaponiyada darhaqiqat shu stilda qurilgan bir emas ikkita bino borligini topdik. Ulardan biri Tokiodagi Disneylendda joylashgan «Tower of terror» (Terror minorasi) bo‘lsa, ikkinchisi Shime shahrida joylashgan tashlandiq, bir paytlar ko‘mir shaxtasining minorasi bo‘lib xizmat qilgan, bugungi kunda «Anti-Zombie Fortress» (Zombilarga qarshi qal’a) deb atalayotgan binodir.Jahonda bunday noadatiy mehmonxonalar juda ko‘p. Samarqanddagi binoga o‘xshab beo‘xshov qurilgan ko‘p qavatlisi Niderlandiyada joylashgan ekan. Tashqi tomonidan 70 ta alohida uylar fasadiga ega Inntel Zaandam mehmonxonasi Niderlandiya poytaxti ostonasidagi Zandam shaharchasi ramziga aylangan. Uylar bir-birining ustiga mindirib yasalgan 11 qavatli hotelni ko‘pchilik me’morchilik dahshati deb hisoblaydi.Ushbu hotelni loyihalashda arxitektor Vilfred van Vinden Klod Monening «Zangori uy» kartinasidan ilhomlangan. U bir vaqtning o‘zida eskicha va futuristik bino qurishni istagan. Natijada, mahalliy uylarni takrorlovchi qariyb 70 ta alohida fasaddan iborat qo‘pol bino chiqqan. Inntel hozir turistik nuqtaga aylangan.Ajab emas, Samarqanddagi bu mehmonxona ham buzilmasdan qolsa, o‘z faoliyatini boshlab, shahardagi turistik nuqtalardan biriga aylansa.Ma’lum bo‘lishicha, bino qurilishi 2012 yilda boshlangan. 2015 yilga kelib beton ishlari to‘liq tugatilgan. 2015-2017 yillarda bezak ishlari amalga oshirilgan. Bino to‘liq qora suvoqdan chiqarilgan. Ayni paytda uning tashqi bezak ishlari tugagan, ayrim qavatlarda ichki bezak ishlari ham tugallangan. Binoning tomi mansarda usulida yopilgan va uch qavatdan iborat bo‘ladi. Mansarda qismida restoran va kafelar joylashishi nazarda tutilgan. U yerga binoning yon tomonidan alohida lift to‘g‘ri 10-qavatga chiqarib qo‘yadi.Bizni Furqat Xalilov kutib oldi va qurgan binosining yerto‘lasiga boshladi. Ikki qavatli Yerto‘la konditsionerlar bilan sovitilar ekan. Binoning bu qismidan F.Xalilov 2016 yildan buyon ho‘l meva sabzavotlar saqlash uchun foydalanib kelar ekan.Binoning 1-2-3-qavatlari suvenir do‘konlari bo‘ladi. 4-qavatdan 9-qavatgacha mehmonxona bo‘ladi. Sanuzeli juda keng bir va ikki kishilik xonalar, yuqoriroq qavatlarda lyuks xonalar va oilalarga mo‘ljallangan apartamentlar bo‘ladi. Mehmonxonada mo‘’jaz kinozal, pul almashtirish shoxobchasi, go‘zallik saloni ham nazarda tutilgan.Furqat Xalilov binoni yaponiyalik arxitektorlarga chizdirgan loyihasi asosida qurdirgan. Bino qurilgan 25 sotix joy F.Xalilovning ota-onasidan meros huquqi bilan unga o‘tgan. Uning ota-bobolari qadimdan shu yerda istiqomat qilib kelishadi.Binoni qurish uchun hokimning qarori yoki boshqa tegishli davlat organlarining ruxsatlari olinmagan. Shunchaki, uy atrofida istiqomat qiluvchi 5 ta qo‘shnining rozilik xati olingan.Bugungi kunga kelib, Furqat Xalilov binoni qonuniy rasmiylashtirib ololmasdan sarson bo‘lmoqda. U Qurilish vazirligiga murojaat qilgan. Vazirlik zarur o‘lchov ishlaridan so‘ng binoni tegishli tarzda foydalanishga qabul qilish mumkinligi to‘g‘risida javob xati ham jo‘natgan.Tuman hamda viloyat qurilish va arxitektura sohasiga mas’ul rasmiylar undan pora ham so‘rashgan. Poraning miqdori 50 ming AQSh dollari deb belgilangan. «Mendan pul so‘raganlarning ikkitasi qamoqda hozir», dedi F.Xalilov.«Agar mening qurgan binom noqonuniy qurilgan deb topilsa, uni buzishga ko‘naman. Lekin men birovga yoki davlatga tegishli bo‘lgan, noqonuniy egallangan yer uchastkasida emas, o‘zimga tegishli xonadonning yer uchastkasida qurdim. Uning ostidagi uyda hozir ham bola-chaqam bilan qo‘rqmasdan yashayapman. Chunki bino mustahkam qurilganiga 100 foiz ishonchim komil. Buni turli ekspertlik tashkilotlari asbob-uskunalar bilan o‘lchab ham tasdiqlashgan», — dedi F.Xalilov.Uy egasi shu paytgacha murojaat qilgan xatlari, murojaatlariga javob xatlarini ko‘rsatdi. Samarqand tuman hokimligi binoni noqonuniy deb topish va uni buzdirish uchun sudga murojaat qilib, muvaffaqiyatsizlikka uchragan. Ayni paytda tuman hokimligining da’vo arizasi qanoatlantirilmasligi to‘g‘risida sudning yakuniy ajrimi bor.Bino Internetda mashhur bo‘lgach, Kanadaning Qozog‘istondagi elchisi Alan Hamson ham Samarqandga kelib ko‘rib, u bilan tanishib ketgan.Yuqorida qayd etilganidek, «SVP MASKAN» MChJ 2016 yildan 2022 yilgacha 4 marta binoni to‘liq asbob-uskunalar bilan tadqiq etgan. Dastlabki tadqiqotdan so‘ng binoning yonidan chiqib turgan konsol qismini tirgak ustunlar bilan kuchaytirish borasida tavsiyalar berilgan va ular amalga oshirilgan.«SVP MASKAN» MChJning 2021 yilgi xulosasida o‘tgan 5 yil ichida binoda hech qanday nuqson kuzatilmagani qayd etib o‘tilgan. F.Xalilovning aytishicha, 2017 yilda Urgutda kuchli yer qimirlaganda ham binoga hech qanday ziyon yetmagan. MChJning yakuniy xulosasida binoning mustahkamligi ta’minlangani va uni ekspluatatsiyaga topshirish mumkinligi qayd etilgan.«O‘zog‘irsanoatloyiha» AJning e’lon qilingan xulosasidan so‘ng F.Xalilov «SVP MASKAN» MChJga xat bilan murojaat qiladi. MChJ javob xatida o‘z fikrlarini bildirib o‘tgan.Jumladan, «O‘zog‘irsanoatloyiha» AJ instituti xodimlari binoning, bino konstruksiyalari va boshqa o‘lchamlarini o‘lchab ko‘rishmagan. Mehmonxona binosi to‘liq karkasli bo‘lsa-da, AJ tadqiqotchilari «har xil konstruktiv sxema» deb ko‘rsatishgan. Bino 2016 yilda qurib bitkazilgan bo‘lsa-da, uning texnik holati 2019 yilda qabul qilingan me’yoriy hujjat asosida, ko‘z bilan chamalab baholangan.Binoning mustahkamligi, zilzilabardoshligi va ekspluatatsiya qilinishi yoki qilinmasligi haqida xulosa bino to‘liq asbob-uskunalar bilan tadqiq qilinib, tadqiqot natijalari (beton mustahkamligi, armaturaning mustahkamligi va konstruksiyalarning o‘lchamlari) kompyuterda fazoviy hisoblash asosida qilinishi mumkin. «SVP MASKAN» MChJ mutaxassislari tomonidan berilgan xulosada yuqorida keltirilgan barcha masalalar yechilgan. Bundan tashqari binoning gorizontal yuklar (seysmika, shamol bosim) ta’siriga ustuvorligi ham tekshirilgan.Bajarilgan tadqiqot va hisoblar natijasida «SVP MASKAN» MChJ mutaxassislari tomonidan binoning ekspluatatsiya qilishga yaroqliligi to‘g‘risida xulosa berilgan.Furqat Xalilovning hikoya qilib berishicha, uning ota-bobolari yashab kelgan uy 2008 yilda yonib ketadi. Shu paytlari tadbirkorlik bilan shug‘ullanib yurgan va oltinchi marta kasod bo‘lgan yigit, agar Alloh yana menga katta boylik bersa, albatta odamlarga va oilamga foydasi tegadigan uy quraman, deb niyat qiladi. Ko‘rib turibmizki, unga yana Xudo bergan va u bugungi kunda u o‘z niyatiga yetgan. Agar qurilish ishlariga ruxsat beriladigan bo‘lsa, F.Xalilov uni yangi yilgacha foydalanishga topshirishini aytdi.Darhaqiqat, qad rostlagan binoni buzishdan osoni yo‘q. Uni bino qilish igna bilan quduq qazishdek mushkul ish. Agar aniq asbob-uskunalarda o‘lchov ishlari olib borilishi natijasida bino chindan ham xavfli va mustahkam emas, deb topiladigan bo‘lsagina u buzilishi kerak. Aks holda, olti yildan buyon qimirlamasdan, cho‘kmasdan, yorilmasdan turgan bino hujjatlashtirib berilishi lozim. Ichkarisini ko‘rib, aylanib chiqdik, bir qarashda o‘ta funksional va qulay qilingan.Qurilish vazirligi, viloyat hokimligi yoki boshqa tegishli idoralar bu ishga panja ortidan qaramasdan, maxsus ishchi guruh tashkil qilib, tekshirish ishlariga jiddiy kirishib, masalani bir yoqli qilishlari kerak bo‘ladi.Shuhrat Shokirjonov, jurnalist
Tasvirchilar: Jahongir Aliboyev, Faxriddin Hotamov
Montaj ustasi: Jahongir Aliboyev."
https://kun.uz/uz/news/2022/06/09/sirdaryoda-pora-evaziga-tadbirkorning-elektrdan-bolgan-qarzini-ochirmoqchi-bolgan-mansabdor-ushlandi,2022-12-01 20:36:00.026567,"Bosh prokuratura huzuridagi departamentning xabar berishicha, departamentning Sirdaryo viloyati boshqarmasi DXX Guliston shahar bo‘limi bilan hamkorlikda tezkor tadbir o‘tkazilgan.Tadbirda, Sayxunobod tumani Elektr ta’minoti korxonasi boshlig‘i o‘rinbosari G‘.N. “S.X.” MChJga qarashli oshxonada o‘tkazilgan tekshirishda aniqlangan 21 million so‘m zararni bazaga kiritmaslik evaziga MChJ rahbari Sh.dan 7 million so‘m pora talab qilib, shundan 1 million so‘mini qo‘lga kiritib, qolgan 6 million so‘mini Sayxunobod tuman ETK ma’muriy binosida olgan vaqtida ashyoviy dalillar bilan ushlangan.Dastlabki surishtiruvda aniqlanishicha, G‘.N. muqaddam Jinoyat kodeksining 167-moddasi (O‘zlashtirish yoki rastrata yo‘li bilan talon-toroj qilish) va 205-moddasi (Hokimiyat yoki mansab vakolatini suiiste’mol qilish) bilan sudlangan.Qayd etilishicha, mazkur holat yuzasidan Jinoyat kodeksining 210-moddasi (pora olish) bilan jinoyat ishi qo‘zg‘atilib, tergov harakatlari o‘tkazilmoqda.Pora va tamagirlik evaziga turli korxonalarning katta miqdordagi qarzlarini bazaga kiritmaslik yoki bazadan o‘chirib berish holati sohada urchigan illatlardan biri hisoblanadi.Avvalroq, Sirdaryo tumani Elektr tarmoqlari korxonasi muhandisi tadbirkorning elektrdan bo‘lgan 5 million so‘m qarzini tanishlari orqali yo‘q qilib berish evaziga 2,5 million so‘m olayotganda ushlangandi. Yana bir holatda Guliston tumanida, MChJlardan biriga hisoblangan 64 million so‘m qarzdorlikni o‘chirib berish evaziga 3 million so‘m olgan tuman elektr tarmoqlari korxonasi muhandisi ushlangandi."
https://kun.uz/uz/news/2022/06/09/ozbekneftgaz-ishchi-xodimlarning-10-mingga-yaqin-farzandlari-bolalar-oromgohlarda-dam-olishadi,2022-12-01 20:36:01.440471,"Barcha fasl o‘z husn-u tarovati, bir-birini takrorlamasligi bilan go‘zaldir. Bolalikning sehrli olamida yashayotgan, hayot tashvishlaridan uzoqda, o‘zlarining mo‘jizakor dunyolarida bolalik gashtini surayotgan samimiy va quvnoq bolajonlar uchun yoz faslining gashti o‘zgacha. Yozgi ta’til davomida bolalarning yangicha bilim va ko‘nikmalarni egallashlari, yangi do‘stlar orttirishlari, maroqli dam olishlarini tashkillashtirish maqsadida “O‘zbekneftgaz” AJ tomonidan bir qator ishlar amalga oshirilib kelinmoqda.“O‘zbekneftgaz” AJ Boshqaruvi va O‘zbekiston energetika, neft-gaz va geologiya xodimlari kasaba uyushmasi Respublika Kengashi ijroiya qo‘mitasining 2022 yil 12 apreldagi “O‘zbekneftgaz” AJ tizimidagi boshqarma va korxonalar tasarrufidagi bolalar sog‘lomlashtirish oromgohlarini 2022 yil yozgi mavsumga tayyorlash, dam oldirish va mavsumni yuqori saviyada o‘tkazish to‘g‘risida”gi qo‘shma qaroriga asosan, jamiyat tasarrufidagi bolalar sog‘lomlashtirish oromgohlarida yozgi mavsum davomida bolalarni salomatliklarini mustahkamlashlari uchun barcha shart-sharoitlar yaratilishi, madaniy-ma’rifiy va sport tadbirlarini muntazam o‘tkazilishi hamda bolalarni maroqli dam olishlarini tashkil etilishi belgilangan.Joriy yil yozgi mavsum davomida jamiyat tasarrufidagi bolalar sog‘lomlashtirish oromgohlarida 10 mingga yaqin bolalarni dam olishlari rejalashtirilgan bo‘lib, hozirda birinchi smenaga 2245 nafar bola qabul qilindi. Jumladan:• Muborak neft va gaz qazib chiqarish boshqarmasiga qarashli “Yosh alangachi” nomli bolalar sog‘lomlashtirish oromgohiga 503 nafar,•  Muborak gazni qayta ishlash zavodiga qarashli “Nihol” nomli bolalar sog‘lomlashtirish oromgohiga 401 nafar, • Sho‘rtan neft va gaz qazib chiqarish boshqarmasiga qarashli “Beruniy” nomli bolalar sog‘lomlashtirish oromgohiga 226 nafar,•  Sho‘rtan gaz kimyo majmuasiga qarashli “Lochin” nomli bolalar sog‘lomlashtirish oromgohiga 902 nafar, • Buxoro neftni qayta ishlash zavodiga qarashli “Neftchi” nomli bolalar sog‘lomlashtirish oromgohiga 213 nafar bola qabul qilingan.Shu bilan birga, joriy yilning 14 iyun kunidan “O‘zbekneftgaz” AJ markaziy apparati va Ustyurtgaz qazib chiqarish boshqarmasi xodimlarining 260 nafar farzandlari O‘zbekiston kasaba uyushmalari Federatsiyasiga qarashli “Quyoshli” nomli bolalar sog‘lomlashtirish oromgohida dam olishlari rejalashtirilgan.Barcha oromgohlar sanitariya-gigiyena hamda xavfsizlik talablariga to‘liq javob berishi va qulay sharoitda bolalarning belgilangan kundalik hayot tarziga rioya etishi, sifatli ovqatlanishi, ijodiy salohiyatini rivojlanishi, sog‘lom turmush tarzi ko‘nikmalarini shakllanishi, maroqli dam olishi, salomatliklarini tiklashi va mustahkamlashi, jismoniy tarbiya, sport va turizm bilan shug‘ullanishlari uchun to‘liq sharoitlar yaratilgan. Oromgohlarga sifatli oziq-ovqat mahsulotlari va dori-darmonlarni uzluksiz yetkazib berish, malakali kadrlarni jalb etish va dam olish maskanlarining moddiy-texnik bazasini mustahkamlash hamda ijtimoiy himoyaga muhtoj, kam ta’minlangan, boquvchisini yo‘qotgan oilalar farzandlarini, Mehribonlik uylari tarbiyalanuvchilarini imtiyozli ravishda dam oldirib, ularni moddiy va ma’naviy qo‘llab-quvvatlash masalalariga katta e’tibor qaratilmoqda. Bundan tashqari, oromgohlarning tinchlik va osoyishtaligini, xavfsizligini ta’minlash maqsadida Ichki ishlar boshqarmalari, Milliy gvardiya, Yong‘in xavfsizligi boshqarmalari, Favqulotda vaziyatlar boshqarmalari, Tibbiyot xodimlaridan malakali mutaxassislari xizmat ko‘rsatmoqdalar.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/09/tanqidlardan-song-navoiyda-pulni-kissaga-urgan-shifokor-va-oqituvchilardan-hashar-puli-undirmoqchi-bolgan-hisobchi-ishdan-ketdi,2022-12-01 20:36:02.928088,"Kun.uz Navbahor tumani ko‘p tarmoqli markaziy poliklinikasi stomatolog shifokori Ilyos Jo‘rayev bemorlardan noqonuniy ravishda pul olgani hamda Karmana tumanidagi ayrim maktablarda o‘qituvchilarning ta’til pulidan umumxalq xayriya hashari uchun ikkinchi bor 20 ming so‘mdan ushlab qolishga topshiriq berilgani haqida ma’lum qilgandi. Holatlar yuzasidan Navoiy viloyati Sog‘liqni saqlash boshqarmasi va Karmana tumani hokimligi rasmiy munosabat bildirdi.  Boshqarma munosabatiga ko‘ra, o‘rganish jarayonida stomatolog shifokor Ilyos Jo‘rayev haqiqatan ham bemorga tibbiy muolaja o‘tkazganligi, uning muolajasi uchun zarur bo‘lgan nur ta’sirida qotuvchi tish plombalarini xususiy klinikadan olib kelganligi va shu sababli fuqarodan bajarilgan muolaja uchun 60 ming so‘m olganligi aniqlangan.  “Sog‘liqni saqlash vazirligining 2022 yil 18 fevraldagi 63-sonli buyrug‘iga asosan ko‘p tarmoqli markaziy poliklinikada ko‘rsatiladigan tibbiy xizmatlar hamda dori vositalari ro‘yxati tasdiqlangan bo‘lib, stomatolog Ilyos Jo‘rayev tomonidan ko‘rsatilgan tibbiy xizmat ushbu ro‘yxatga kiritilmagan. Xususiy tibbiyot muassasasidan ishlatish uchun xarid qilgan sarflov vositalarini davlat tashkilotida ishlatganligi sababli xodim bilan tuzilgan mehnat shartnomasi bekor qilindi. Shuningdek, nazoratni yetarlicha olib bormaganligi tufayli bosh stomatolog J.Madaliyevga va tuman ko‘p tarmoqli markaziy poliklinika mudiri F.O‘sarovlarga hayfsan intizomiy jazo chorasi qo‘llash to‘g‘risidagi buyruqlar imzolanib, yuridik markazga xulosa olish uchun taqdim etildi”, — deyiladi rasmiy munosabatda.Holat takrorlanmasligi uchun viloyat sog‘liqni saqlash boshqarmasi rahbariyati tomonidan 2022 yil 8 iyun kuni hududdagi barcha davolash-profilaktika muassasalari rahbarlari, ko‘p tarmoqli markaziy poliklinikalar, oilaviy poliklinikalar hamda oilaviy shifokorlik punktlari mudirlari ishtirokida videokonferensiya ko‘rinishida yig‘ilish o‘tkazilib, soha xodimlari qat’iy ogohlantirilgan.   Karmana tumani hokimligining rasmiy munosabatida bildirilishicha, kuzatilgan holat yuzasidan tuman hokimligi, tegishli mutasaddilar tomonidan o‘rganish ishlari olib borilmoqda.Hokimlik munosabatida shunday deyiladi:“Vazirlar Mahkamasining 2022 yil 26 apreldagi 199-F-sonli farmoyishi 8-bandiga asosan “Mahalla obodligi-yurt farovonligi” obodonlashtirish va ko‘kalamzorlashtirish umumxalq xayriya hasharini o‘tkazish doirasida barcha korxona, tashkilot va muassasalarda mehnat qilayotgan xodimlarning bir kunlik ish haqi miqdoridagi mablag‘lari “Mahalla” xayriya jamoat fondi tuman bo‘limining bankdagi hisobraqamiga ixtiyoriy ravishda o‘tkazilishi belgilab qo‘yilgan”.Ammo Vazirlar Mahkamasining mazkur farmoyishida ham, Navoiy viloyati hokimining 2022 yil 28 apreldagi farmoyishida ham o‘tkazilgan hasharda tashkilot, korxona va muassasalarda mehnat qilayotgan xodimlarning ixtiyoriy mablag‘larini «Mahalla» xayriya jamoat fondining respublika boshqaruvi hamda joylardagi bo‘limlarining bankdagi hisobvaraqlariga o‘z tashabbuslari bilan o‘tkazish tavsiya etilgan. Ya’ni gap bir kunlik ish haqi emas, «xodimlarning ixtiyoriy mablag‘lari» haqida bormoqda. Bu, xodim hashar uchun o‘zi istagan miqdorda mablag‘ ajratishi mumkinligini (agar xohlasa) anglatadi.“Shu munosabat bilan, Karmana tumani umumta’lim maktablaridagi pedagog va ishchi xodimlarning bir kunlik ish haqlari o‘rtacha 80000-150000 so‘mni tashkil etganligini inobatga olib, ularning ish haqlarini bir martada saqlab qolmaslik maqsadida, o‘z arizalariga asosan 2 oyda kamroq miqdorda saqlab qolish nazarda tutilgan.May oyi ish haqlaridan xodimlarning o‘z arizalariga asosan 15000, 20000, 30000 so‘mgacha saqlab qolingan. Karmana tumani 24-umumiy o‘rta ta’lim maktabi ishchi-xodimlarining bir kunlik ish haqlari 2467000 so‘mni tashkil etsa-da, xayriya hashari uchun 740 000 so‘m saqlab qolingan. Tumandagi umumta’lim maktablarining pedagog va ishchi xodimlari ish haqlaridan hashar uchun 2 marotaba pul ushlanmagan”, — deya davom etadi rasmiy munosabat.  Bu bilan hokimlik Vazirlar Mahkamasi va Navoiy viloyati hokimining farmoyishlarini ochiqchasiga o‘z foydasiga “moslab olyapti”. Chunki “bir kunlik ish haqi” va “ixtiyoriy mablag‘” o‘rtasida ma’no jihatdan ham katta farq bor.  Hokimlikka ko‘ra, tuman XTB hisobchisi Zuvay Shokirov topshiriqni noto‘g‘ri talqin qilgani sababli o‘z arizasiga binoan u bilan tuzilgan mehnat shartnomasi bekor qilingan. Shuningdek, Karmana tumanidagi 24-umumta’lim maktab direktori Dilfuza Sharipovaning shar’iy turmush o‘rtog‘i Lutfullo Xo‘jaqulov shu maktabda qorovul vazifasida ishlayotgani holati o‘rganilib, batafsil ma’lumot berilishi ma’lum qilingan. "
https://kun.uz/uz/news/2022/06/09/uy-tamir-uchun-30-mln-va-bepul-tikuv-mashinasi-tora-bobolovning-sariosiyodagi-sayyor-qabuli-qanday-otdi,2022-12-01 20:36:04.402137,"Olti soat davom etgan qabulda viloyatdagi sektorlar rahbarlari, boshqarma va tashkilotlar, Xalq qabulxonasi rahbarlari ishtirok etdi.Sayyor qabul davomida 195 nafar fuqaroning 243 dan ortiq murojaatlari o‘rganildi. Murojaatlarning 64 tasi mas’ullar tomonidan joyida hal etildi.Xususan, Shabnam mahallasida istiqomat qilib kelgan Surayyo Rahmonovaning oilaviy sharoiti o‘rganildi. Uning murojaatiga ko‘ra uy-joyini ta’mirlash hamda iqtisodiy holatini yaxshilash maqsadida 30 mln so‘m moddiy yordam ajratildi.Munisa Boltayeva farzandini davolatish uchun moddiy yordam, qolaversa o‘zini o‘zi band qilishi uchun tikuv mashinasi so‘radi. To‘rt mln moddiy yordam ajratildi. Tikuv mashinasi shu kunning o‘zida berildi.Shuningdek, S.Sheroziy mahallasida joylashgan ko‘zi ojizlar jamiyatining binosini ta’mirlash va xona jihozlari, kompyuter olishda yordam so‘raldi. Ushbu murojaat ham inobatga olinib, zarur mablag‘ ajratildi.Vaqt talab etiladigan 179 ta murojaatning ijrosini ta’minlash uchun muddat belgilanib, mas’ullar biriktirildi.Viloyat hokimining sayyor qabullari hududlarda davom etmoqda.Surxondaryo viloyat hokimligi matbuot xizmati Ⓣ"
https://kun.uz/uz/news/2022/06/09/samarqand-kochasidagi-yongin-muammolarni-yashirib-turgan-parda-ham-yondi,2022-12-01 20:36:05.892913,"Favqulodda vaziyatlar vazirligi tasarrufiga o‘tkazilgan o‘t o‘chirish xizmati mashinalari chaqiruvga binoan belgilangan vaqtda yetib kelgan bo‘lsa-da, o‘t o‘chirish mashinalarida suv darhol tugab qolishi qutqaruv xizmati xodimlariga nisbatan odamlarda turli gumon-taxminlar paydo bo‘lishiga sabab bo‘ldi.Shaharning qoq markazidaKun.uz saytining Samarqanddagi ofisi ham Mirzo Ulug‘bek ko‘chasidagi ofislar qatorida joylashgan. Ijodiy jamoa turli yong‘inlar haqidagi xabarlarni u ro‘y berib bo‘lgach borib yoritganmiz, biroq haqiqiy yong‘inni o‘z ko‘zimiz bilan ilk marta kuzatdik.Yong‘in soat 14:00 da boshlandi. Avvaliga, internet o‘chdi, birozdan so‘ng «svet». Chunki simlar ham yonayotgandi.Orgtexnika bilan savdo qiluvchi «Verbatim» do‘konining Davlatobod ko‘chasida joylashgan qismida boshlangan yong‘in ko‘z ochib yumguncha Mirzo Ulug‘bek ko‘chasidagi tomlarga yopirildi. Devordarmiyon joylashgan binolardagi barcha odamlar tashqariga chiqib yurak hovuchlab o‘tirdi, ko‘pchilik yong‘in binosiga yetib borishidan xavotirga tushib, eng muhim narsalarni olib qochishga tayyorlab qo‘ydi.Rasmiy ma’lumotga ko‘ra, o‘t o‘chiruvchilar uch daqiqada yetib kelgan, chunki FVV o‘t o‘chiruvchilari 2–3 km narida shay turishadi. Ko‘chaning boshidagi orgtexnika do‘koni yonayotganini ko‘rgan ko‘pchilik olov tezda o‘chiriladi, deb o‘yladi. Chunki qolgan binolar tomi yong‘in yuz berayotgan tomdan 2,5 metrcha balandroq edi. Ammo tilsiz olov shamol va simlar yordamida 2,5 metr farqni bir pasda yo‘qqa chiqarib, shiddat bilan yuqoridagi ofis tomlariga yopirildi. Atrof shunchalik tutunga burkandiki, tuman tushgandek hech narsa ko‘rinmay qoldi. Mirzo Ulug‘bek ko‘chasi mashinalar harakati uchun yopildi.Bir qarashda o‘t o‘chiruvchilarning qo‘lidan hech narsa kelmayotgandek edi. O‘nga yaqin o‘t o‘chirish mashinasi kelgani bilan, ularning suvi tugagan, tutun osmonga o‘rlashda davom etardi. Keyingi qatordagi ofislar va do‘konlar bino ichidagi texnika, mebel va buyumlarini xavfsiz joyga chiqarib qo‘yishga kirisha boshlashdi (Jumladan, Kun.uz’chilar ham).Haytovur, odamgarchilik hali yonib bitmagan ekan, ko‘chadagi tomoshabin bo‘lib turganlar ham narsalarni ko‘chirishga yordam berdi, kimdir to‘planganlarga suv va niqob tarqata boshladi. Soat millari 15:30 larni ko‘rsatib turar, yong‘in boshlanganidan bir yarim soat o‘tib bo‘lgan edi.Yo‘q, biroz o‘tib «O‘zsuvta’minot» DUK va Obodonlashtirish boshqarmasining suv tashiladigan mashinalarida suv keltirildi va o‘t o‘chiruvchilar shiddat bilan ishga kirishdi. Ikki yarim soat deganda olov o‘chirildi.O‘t o‘chirish mashinalari «suvsiz» keldimi?Shahar markazida odam gavjum, binolar zich joylashgan hududdagi yong‘in uchun bu juda ko‘p vaqt. Xo‘sh, boshqalardan pastroqda joylashgan binoning tomida boshlangan yong‘in nega buncha uzoq davom etdi?Yong‘in vaqtida yaxshigina shamol esayotgandi va u ham olov tarqalishiga yordam berib yubordi. Buning ustiga havo issiq, umumiy tomlar qoplangan «steklovata» tezda olov olib, olovni binodan binoga ko‘chirdi. O‘t o‘chiruvchilarga binolarning tekis joylashmagani, oradagi yo‘laklar tor ekani, daraxtlar zich joylashgani ham xalaqit berdi. Shu sabab yong‘in boshlangan joyida bartaraf etilmadi. Bundan tashqari, binolarning tomini ochish qiyinchilik tug‘dirdi, chunki tinimsiz chiqib turgan quyuq tutun qutqaruvchilarning ishlashiga xalaqit berayotgandi. Yong‘inni bartaraf etish uchun 8 ta o‘t o‘chiruvchi mashina va yana ko‘plab FVV, Obodonlashtirish boshqarmasi texnikalari jalb etildi. 50 nafarga yaqin o‘t o‘chiruvchi yigitlar olovni o‘chirishda jonbozlik ko‘rsatishdi. Ularning harakatlariga e’tiroz bo‘lishi mumkin emas, agar ular binolarning o‘rtasidagi tomni tezda ochib, olovni qurshab olishmaganda barcha tomlar, keyinroq binolarning ichi ham yonib kul bo‘lardi.Internetda qidirib ko‘rishingiz mumkin, bunday zich binolarning tomida yong‘in sodir bo‘lsa, tezda kranli o‘t o‘chiruvchi texnika yordamida qutqaruvchilardan biri olovga tepadan suv purkaydi (mana misol). Samarqanddagi o‘t o‘chiruvchilarda esa, afsuski, bunday texnika ko‘rinmadi, xodimlar narvonda olovga burkangan uchinchi qavatdagi tomga jonini xavf ostiga qo‘yib chiqishga majbur bo‘ldi.Ko‘pchilikda o‘t o‘chiruvchi mashinalarning suvi darhol tugab qolgani ular suvsiz kelgandek taassurot uyg‘otdi. Samarqand viloyat Favqulodda vaziyatlar boshqarmasi matbuot kotibi Ilhom Boqiyevning tushuntirishicha, aslida o‘t o‘chirish mashinalarining baki 2 tonnagina suv sig‘dirar ekan. Mashinalarda uchtagacha kran bo‘ladi. Ularga ulangan shlangdan soniyasiga 7 litr tezlikda suv haydaladi. Bitta mashinaning suvi uzog‘i 5 daqiqaga yetadi. Chunki o‘t o‘chirish mashinasi suv tashish emas, yong‘in joyiga zarur texnika, narvon va shlanglarni tashishga mo‘ljallangan. Ularga suvni tashib keltirish kerak yoki ularning shlanglari shu yon atrofdagi yong‘in gidrantiga ulanishi lozim. Afsuski, shaharning eng markaziy ko‘chasida aynan yong‘in vaqtida kerak bo‘lgan bir dona gidrant topilmadi. Ularning barchasi ko‘mib yuborilgan ekan.Ba’zi davlatlarda gidrantlar maxsus temir qopqoq bilan yopib qo‘yiladi va uning ustiga mashinasini qo‘yib ketganlar jiddiy jarimaga tortiladi. Gidrant asfalt ostida bo‘lsa, maxsus qidiruvchi texnika uning qayerdaligini topib beradi. Qurilma ko‘rsatgan joyning asfalti buzilib, o‘t o‘chiruvchi gidrantga ulanadi va uzluksiz suvga ega bo‘lgan xodimlar olovni tezroq o‘chira oladi.O‘t o‘chiruvchi yigitlardan biri taxminiy gidrant joyini lom bilan buzayotganda biz ham unga yordam berdik, ammo atrofdagi ofis ishchilari aytishdiki, gidrantni yaqinda ochilmaydigan qilib yopib ketishgan ekan. Buni tekshirishga esa o‘sha vaqtda imkon ham, yuqoridagi aytilgan yer ostidagi gidrantni topuvchi qurilma ham yo‘q edi.Agar obodonlashtirish va suv ta’minoti korxonalari kattaroq suv tashuvchi mashinalarda suv keltirishmaganida, yong‘in yanayam kattaroq hududni qamrab olgan bo‘lardi.Jamoaviy muammolarni yashirgan parda ham yondiKommunal soha aslida uncha katta bo‘lmagan texnogen ofat oldida qanchalik ojiz ekanini barcha ko‘rdi. Mutasaddilar nega yong‘in uzoq davom etdi, deb o‘t o‘chiruvchilarni koyigan bo‘lsa ham kerak. Lekin ular qo‘lidan kelgan hamma ishni qildi, shalabbo bo‘lib, qora tutun ichida ikki soat olov bilan kurashdi. Ammo ularga shu mehnatiga yarashadigan texnika olib berilganmi? Ularda internetda ko‘radiganimiz kranli o‘t o‘chiruvchi mashinalar, ko‘pik purkagichlar bo‘lsa, gidrantlar kerakli suvni berib tursa, hozirgidan ham yaxshiroq ishlashi kundek ravshan-ku?Balki turli forum hamda tadbir o‘tkazishlarga topilayotgan milliardlab pullarni o‘t o‘chiruvchilarimiz uchun texnika sotib olishga ham sarflash kerakdir?Bunday savollar juda ko‘p. Aslida, mana shu birgina yong‘in vaqtida, ayniqsa uning tutuni ko‘chada biror narsa ko‘rinmas holatga keltirgan xaos vaqtida Samarqanddagi barcha kommunal muammolar ko‘rinib qoldi. Ko‘chalar ming marta qazilib, oylab yopib qo‘yilishi, yo‘laklar qo‘l uchida chala ta’mirlanishi, deyarli har oy ichimlik suvi quvuri yorilgani sabab ta’minot bir necha kunlab o‘chishi, jamoat transportining sharmandali darajada yomonligi... ishoning, ularning oxiri yo‘q.Men siyosatchi emasman, lekin dunyoda qabul qilingan bir normadan xabarim bor: Mahalliy hokimliklarning birlamchi vazifasi shahar aholisining kommunal hayot tarzini yaxshilash, yo‘l qurish, jamoat transportini yaxshilash, o‘t o‘chiruvchilar, FVV xodimlari, obodonlashtirish xodimlari uchun yaxshi sharoit, yaxshi texnika qilib berish. Mahalliy hokimiyatlar avvalo mana shu ishlar bilan shug‘ullanishini ko‘pchilik fuqarolar kabi men ham orzu qilaman.O‘t o‘chirish xizmatlari ham bino va inshootlardagi gaz quvurlari va elektr simlari holati, yong‘in xavfsizligiga doir asbob-uskunalar, hovuzlar, ko‘chalarda gidrantlar mavjudligini doimiy nazorat ostiga olishi kerak.Nima bo‘lganda ham, ota-bobolarimiz aytganidek, o‘t balosidan asrasin...P.S. Yuqorida tasvirlab o‘tilgan yong‘indan bir kun avval Mirbozor shaharchasidagi oziq-ovqat bozorida 21 ta do‘kon yonib ketgani ma’lum qilingan edi. Bugun saharda Oqdaryo tumanidagi Loyish shaharchasining Amir Temur shohko‘chasida joylashgan savdo do‘konlarida yong‘in sodir bo‘lgani haqida xabar berildi.O‘tkir Jalolxonov, jurnalist."
https://kun.uz/uz/news/2022/06/09/ozgidromet-masuli-soglom-ekologiya-va-qulay-atrof-muhitga-bolgan-huquqlar-kafolatlari-konstitutsiyada-oz-aksini-topishi-kerak,2022-12-01 20:36:07.444984,"Gidrometeorologiya xizmati markazi mas’ul xodimi Ibratjon Karimov iqlim o‘zgarishining salbiy oqibatlari global xususiyatga ega bo‘lib borayotgan bir sharoitda O‘zbekistonda barqaror rivojlanishni ta’minlash maqsadida Konstitutsiyada atrof-muhit muhofazasi hamda har kimning sog‘lom ekologiya va qulay atrof-muhitga bo‘lgan huquqi davlat tomonidan kafolatlanishi to‘g‘risidagi fikrlarini bildirib o‘tdi:Bugungi kunda yer yuzasida kechayotgan iqlim o‘zgarishi, cho‘llanish jarayonlari, biologik xilma-xillik qisqarib borishi, atmosfera havosi va suv manbalari ifloslanishi, chiqindilar bilan bog‘liq muammolar yechimini topish xalqaro hamjamiyatning hamda dunyodagi barcha davlatlar oldida turgan o‘ta muhim dolzarb masalalardan biriga aylandi.BMT Bosh kotibi Antoniu Guterrish ta’kidlaganidek, «iqlim o‘zgarishi va uning salbiy oqibatlari dunyoda bo‘layotgan urushlardan keyingi 2-o‘rinda turgan asosiy muammo»ga aylangan bo‘lib, oxirgi 20 yilda tabiiy ofatlar natijasida 1,2 mln kishi hayotdan ko‘z yumgan bo‘lsa, iqtisodiyotga yetkazilgan zarar miqdori 3 trln dollarni tashkil etgan.Jahon meteorologiya tashkiloti ma’lumotlariga ko‘ra, iqlim o‘zgarishi va ekstremal tabiat hodisalari kuchayishi natijasida so‘nggi 20 yilda yuz bergan tabiiy ofatlar 5 baravarga ortgan bo‘lsa, 1971 yildan buyon dunyoda 11 mingdan ortiq yirik tabiiy ofatlarni yuzaga keltirgan, yaqin 30 yilda iqlim o‘zgarishi va uning oqibatlarini bartaraf etishga jahonda 8 trln dollar sarflanishi va 2050 yilgacha dunyo yalpi ichki mahsuloti 3 foizga kamayishi prognoz qilinmoqda.Iqlim o‘zgarishining salbiy oqibatlari bizning hududimizda ham yaqqol namoyon bo‘lmoqda. Masalan, Orol dengizi falokati natijasida Markaziy Osiyoda iqlim o‘zgarishi jahondagi o‘rtacha ko‘rsatkichlardan 2 barobar jadalroq rivojlanmoqda. Respublika hududlarida chang bo‘ronlari davriyligi va ularning ortib borishi, yerlar degradatsiyaga uchrashi, suv resurslari qisqarishi kabi salbiy ko‘rinishlarda nomayon bo‘lmoqda.O‘rganishlar va tahlillar natijasi shuni ko‘rsatadiki, bugungi kunda dunyodagi ko‘plab davlatlarda (Yevropa Ittifoqi, Buyuk Britaniya, AQSh, Kanada, Janubiy Koreya, XXR, Yaponiyada va boshqa) iqlim o‘zgarishiga oid 2500 ga yaqin qonun va siyosiy maqomga ega hujjatlar qabul qilingan.«Harakatlar strategiyasidan – Taraqqiyot strategiyasi sari» tamoyiliga asosan qabul qilingan 2022-2026 yillarga mo‘ljallangan Yangi O‘zbekistonning taraqqiyot strategiyasida belgilangan vazifalar doirasida ekologiya, atrof-muhitni muhofaza qilish va tabiiy resurslardan samarali foydalanish hamda davlatimiz rahbari tashabbuslari bilan mintaqada global tus olayotgan ekologik muammolarni xalqaro hamjamiyat hamkorligida hal etish bo‘yicha amalga oshirilayotgan ishlar so‘zsiz o‘z samarasini bermoqda.Shu o‘rinda, O‘zbekiston Respublikasi Konstitutsiyasida davlat ekologik siyosati umumiy konstitutsiyaviy normalari mustahkamlanganligi, mamlakatimizda barqaror rivojlanishni ta’minlash, atrof-muhit musaffoligini ta’minlash va muhofaza qilish hamda aholi salomatligini himoya qilishning kafolati ekanini yana bir bor tasdiqlaydi.Asosiy Qomusimizning bir necha moddalarida tabiatni muhofaza qilish va tabiiy resurslardan oqilona foydalanish bilan bog‘liq ekologik-huquqiy normalar mustahkamlangan. Jumladan, 50-moddaga muvofiq, fuqarolar atrof tabiiy muhitga ehtiyotkorona munosabatda bo‘lishga majburdirlar. Ushbu konstitutsiyaviy norma fuqarolarning nafaqat tabiatni muhofaza qilish, balki tabiiy resurslardan oqilona foydalanish sohasidagi majburiyatini ham anglatadi.Konstitutsiyaning 54-moddasida mulkdor o‘z mulkiga o‘z xohishicha egalik qilishi, undan foydalanishi va tasarruf etishi ta’kidlanib, shu bilan birga, mulkdan foydalanish ekologik muhitga zarar yetkazmasligi, fuqarolar, yuridik shaxslar va davlat huquqlarini hamda qonun bilan qo‘riqlanadigan manfaatlarini buzmasligi shart ekani belgilab qo‘yilgan. Shundan kelib chiqib, mulkdor o‘z mulkiga o‘z xohishicha egalik qilish, undan foydalanish va tasarruf etish huquqi bilan birgalikda har qanday faoliyatni amalga oshirishi atrof-muhit ifloslanishiga, o‘zlariga foydalanishga berilgan tabiiy resurslardan nooqilona foydalanilishiga olib kelishi, fuqarolar hayoti va sog‘lig‘iga tahdid solmaslik majburiyati ham yuzaga keladi.Davlat ekologik siyosatining asosiy tamoyillari Konstitutsiyaning 55-moddasida o‘z aksini topgan bo‘lib, unga ko‘ra, yer, yerosti boyliklari, suv, o‘simlik va hayvonot dunyosi hamda boshqa tabiiy zaxiralar umummilliy boylik, ulardan oqilona foydalanish zarurligi va ular davlat muhofazasida ekanligi belgilangan.Ushbu konstitutsiyaviy normaga asosan respublika tabiiy resurslari umummilliy boylik sifatida xalq mulki hisoblanadi va xalq nomidan davlat hokimiyati va boshqaruvi organlari qonunchilikda belgilangan vakolatlari doirasida tasarruf etadi. Tabiiy resurslardan oqilona foydalanish, ekologik normativlarni ishlab chiqish va ularga rioya etgan holda foydalanishni nazarda tutadi.Konstitutsiyaning 100-moddasida esa, mahalliy hokimiyat organlari asosiy vakolatlari doirasida o‘z hududida atrof-muhitni muhofaza qilish vazifalarini ham amalga oshirishi kerakligi ko‘rsatilgan.Konstitutsiyaga o‘zgartish va qo‘shimchalar kiritishda, yuridik va jismoniy shaxslar tomonidan atrof-muhitga yetkazilgan zararni qoplash va uni bartaraf etish, atrof-muhitni zarar yetkazilgunga qadargi dastlabki holatigacha qayta tiklash, shuningdek fuqarolarning o‘z sog‘lig‘iga yoki mulkiga ekologik huquqbuzarlik tufayli yetkazilgan zarar qoplanishi to‘g‘risidagi normalarni kiritish maqsadga muvofiq bo‘ladi.Amaldagi ekologik qonunchilikka ko‘ra, barcha darajadagi mahalliy davlat hokimiyati organlari davlat ekologik dasturlari va boshqa ekologik dasturlarning amalga oshirilishida ishtirok etishi, hududiy ekologik dasturlarni tasdiqlashi va ularning amalga oshirilishini ta’minlashi hamda tegishli hududda davlat ekologik nazoratini amalga oshirishlari belgilangan. Shundan kelib chiqib, asosiy Qomusimizning 100-moddasi normalarini ixtiyoriylik tamoyilidan majburiylik tamoyiliga o‘tkazish zarur.Iqlim o‘zgarishi va uning oqibatlarini bartaraf etish hamda unga moslashish tamoyili Konstitutsiyamizga kiritilayotgan o‘zgartirish va qo‘shimchalarning asosiy maqsadlaridan biri bo‘lishi kerak.Xulosa qilib aytganda, Konstitutsiya normalarini takomillashtirish mamlakatimizda demokratik-huquqiy davlat va fuqarolik jamiyatini rivojlantirish, ekologik huquq-tartibotni mustahkamlash, davlat hokimiyati va boshqaruvi organlari faolligini va mas’uliyatini oshirishning asosiy prinsiplarini belgilashda, fuqarolar manfaatlari, ekologik huquq va erkinliklarini kafolatlashda muhim ahamiyat kasb etadi.Ibratjon Karimov,O‘zbekiston Respublikasi Gidrometeorologiya xizmati markaziBosh direktori o‘rinbosari"
https://kun.uz/uz/news/2022/06/09/samarqandda-sodir-bolgan-ythda-nexia-3ning-haydovchisi-va-yolovchisi-vafot-etdi,2022-12-01 20:36:08.866339,"Samarqand viloyati IIB axborot xizmatining xabar berishicha, 2022 yil 4 iyun kuni Payariq tumani hududida odam o‘limi bilan bog‘liq yo‘l-transport hodisasi sodir bo‘lgan.Forish-Payariq bo‘ylab harakatlanib kelayotgan Nexia-3 mashinasi yo‘lning xavfli burilish joyiga kelganda boshqaruvni yo‘qotib, ag‘darilgan. Oqibatda mashina haydovchisi 25 yoshli yigit voqea joyida halok bo‘lgan. Uning do‘sti, og‘ir tan jarohatlari olgan yigit shifoxonada vafot etgan.Avvalroq, Oqdaryo tumanida Nexia-3 mashinasi piyodalar yo‘lakchasida urib yuborgan 4 yoshli qiz vafot etgandi."
https://kun.uz/uz/news/2022/06/09/jizzaxda-ypx-xodimidan-qochib-ketgan-haydovchining-mashinasidan-pnevmatik-topponcha-va-avtoraqam-bolaklari-topildi,2022-12-01 20:36:10.335383,"Jizzax viloyati IIB JXX YHXB axborot xizmatining xabar berishicha, 2022 yil 7 iyun kuni Paxtakor tumanida xizmat vazifasini olib borayotgan YPX xodimlari tomonidan hujjatlarni tekshirish maqsadida 4R-35 avtomobil yo‘lida harakatlanayotgan Qashqadaryo viloyatida ro‘yxatga olingan 70 D 340 MA Nexia mashinasi haydovchisiga to‘xtash ishorasi berilgan.Haydovchi YPX xodimining ishorasiga bo‘ysunmasdan qochib ketgan. YPX xodimlarining sa’y-harakatlari bilan qoidabuzar haydovchi Jizzax shahri hududida to‘xtatilib, ushlangan.Shundan so‘ng mashina tegishli tartibda ko‘zdan kechirilganda uning yukxonasida pnevmatik to‘pponcha va rezina tayoq borligi aniqlangan. Bundan tashqari, mashinada o‘nga yaqin boshqa mashinalarning davlat raqamlaridan kesib olingan turli harflar va raqamlar tasvirlangan bo‘laklar topilgan.Qayd etilishicha, qoidabuzar haydovchining xatti-harakatlari yuzasidan surishtiruvlar o‘tkazilmoqda."
https://kun.uz/uz/news/2022/06/09/toshkentda-xitoy-fuqarosining-uyidan-265-ming-dollarni-ogirlagan-6-kishi-qamoqqa-olindi,2022-12-01 20:36:11.756204,"IIV huzuridagi Tergov departamenti xabariga ko‘ra, ular xonadon yotoqxonasidagi shkafga o‘rnatilgan va ichida 265 000 AQSh dollari bo‘lgan temir seyfini yashirin ravishda egallab, hodisa bo‘lgan joyidan yashiringan.Mazkur holat yuzasidan Yakkasaroy tumani bo‘yicha IIO FMB huzuridagi Tergov bo‘limi tomonidan noma’lum shaxsga nisbatan Jinoyat kodeksning 169-moddasi 4-qismi “a” bandi (o‘g‘irlik) bilan jinoyat ishi qo‘zg‘atilgan.Olib borilgan tergov-tezkor harakatlari natijasida mazkur jinoyatni Surxondaryo viloyatida yashovchi 24 yoshli J.M., R.L., 19 yoshli N.J., B.M., 20 yoshli O.O. va 23 yoshli T.A. sodir etgani aniqlanib, ulardan jami 246 000 AQSh dollari, 9 771 000 so‘m pullari, 100 yevro hamda mazkur pullarga sotib olingan bir dona “iPhone 13” telefon apparati ashyoviy dalil tariqasida rasmiylashtirib olingan.Hozirda yuqoridagi shaxslarning har biriga Jinoyat kodeksining 169-moddasi 4-qismi “a” bandi bilan ayb e’lon qilinib, ehtiyot chorasi sifatida “qamoqqa olish” qo‘llanilgan.Ma’lum qilinishicha, hozirgi vaqtda tergov harakatlari davom etmoqda."
https://kun.uz/uz/news/2022/06/09/oqdaryoda-savdo-dokonlari-yonib-ketdi,2022-12-01 20:36:13.272007,"Bugun, 9 iyun kuni soat 03:50 da Samarqand viloyati Oqdaryo tumani «Loyish» MFY A.Temur shohko‘chasida joylashgan savdo do‘konlarida yong‘in sodir bo‘layotgani to‘g‘risida tuman FV bo‘limiga xabar kelib tushgan.Yong‘in joyiga soat 03:56 da yetib borilib, soat 04:45 da qurshab olingan va yong‘in soat 05:37da bartaraf etilgan. Yong‘inni bartaraf etishga 7 ta yong‘in-qutqaruv ekipaji hamda yordamchi (“Kamaz”) jalb etilgan.Dastlabki ma’lumotlarga ko‘ra, yong‘in natijasida mebel, xo‘jalik mollari va oziq-ovqat do‘konlarining taxminan 200 kvadrat metr maydonida shift, tom va jihozlari yonib zararlangan.Hodisa oqibatida tan jarohati olgan va halok bo‘lganlar yo‘q. Hozirda yong‘inning kelib chiqish sababi va moddiy zarar miqdori aniqlanmoqda.Bundan oldin, joriy yilning 7 iyun kuni Samarqand shahridagi markaziy ko‘chada yirik yong‘in chiqqandi."
https://kun.uz/uz/news/2022/06/09/fargona-vodiysida-aholiga-ajratilgan-unni-sotib-yuborgan-shaxslar-ushlandi,2022-12-01 20:36:14.838272,"Ma’lum qilinishicha, Bosh prokuratura huzuridagi departamentning Namangan viloyati Pop tuman bo‘limi tomonidan tergovga qadar tekshiruv o‘tkazilgan.Unda, “P.Z.” MChJ rahbari S.X. aholi iste’moli uchun ajratilgan 54,9 tonna 1-navli un mahsulotini boshqa shaxslarga qimmat narxlarda sotib yuborgani aniqlangan.Xuddi shunday, Farg‘ona viloyati Marg‘ilon shahrida o‘tkazilgan tergovga qadar tekshiruvda, “A.U.” XK rahbari A.A. hamda “A.R.” va “T.M.” XKning norasmiy rahbari M.O. uzoq va chekka hududda istiqomat qilayotgan aholi uchun ajratilgan 10,1 tonna un mahsulotini Marg‘ilon shahri hududida boshqa shaxslarga bozor narxida sotib yuborgani aniqlangan. Mazkur holat yuzasidan A.A., M.O. va boshqalarga nisbatan Jinoyat kodeksi 192-11-moddasi (nodavlat tijorat tashkilotida yoki boshqa nodavlat tashkilotida mansabdor shaxslar tomonidan o‘z vakolatlarini suiiste’mol qilish) bilan jinoyat ishi qo‘zg‘atildi.Departament xabarida aytilishicha, hozirgi vaqtda tergov harakatlari o‘tkazilmoqda."
https://kun.uz/uz/news/2022/06/09/may-oyida-eng-kop-nikoh-holatlari-qayd-etilgan-hudud-malum-qilindi,2022-12-01 20:36:16.334846,"Qo‘mita xabariga ko‘ra, 2022 yilning may oyida respublika bo‘yicha 18 492 ta nikoh holatlari qayd etilgan.Hududlar kesimida qayd etilgan nikohlar soni bo‘yicha Farg‘ona viloyati yetakchilik qilmoqda – 2347 ta holat. Keyingi o‘rinlardan mos ravishda 1876 ta va 1730 ta nikoh kuzatilgan Toshkent shahri hamda Andijon viloyati joy oldi.Ushbu ko‘rsatkich qolgan hududlarda quyidagicha ko‘rinish oldi: Toshkent viloyati – 1714 ta; 
Qashqadaryo viloyati – 1600 ta;
Samarqand viloyati – 1584 ta; 
Surxondaryo viloyati – 1522 ta; 
Namangan viloyati – 1349 ta;  
Qoraqalpog‘iston R. – 987 ta;  
Xorazm viloyati – 950 ta; 
Buxoro viloyati – 940 ta; 
Jizzax viloyati – 729 ta;  
Navoiy viloyati – 644 ta;  
Sirdaryo viloyati – 520 ta.Bundan oldin 3 oyda eng ko‘p nikoh holatlari Samarqand viloyatida qayd etilgani xabar berilgandi."
https://kun.uz/uz/news/2022/06/09/baadan-ozbekistonga-829-mln-somlik-telefonlarning-noqonuniy-olib-kirilishiga-chek-qoyildi,2022-12-01 20:36:17.790366,"Natijada, 40 turdagi 4 530 dona uyali aloqa vositalari bojxona yuk deklaratsiyasida va yo‘l-yuk kuzatuv hujjatlarida ko‘rsatilmagani fosh bo‘ldi. Bojxona to‘lovlaridan qochish maqsadida hujjatlarda qayd etilmagan telefonlar umumiy qiymati 829 mln 500 ming so‘mni tashkil qilmoqda.Bojxona qo‘mitasi xabariga ko‘ra, telefonlar qonuniy tartibda respublikaga import qilinganida, davlat budjetiga 220 mln so‘m bojxona to‘lovlari undirilgan bo‘lardi.Qashqadaryo viloyati bojxona boshqarmasi tezkor tuzilmalari tomonidan Qarshi shahrida o‘tkazilgan tezkor tadbirda avvaldan kuzatuvga olingan shaxs boshqaruvidagi avtomashina to‘xtatilib, belgilangan tartibda ko‘zdan kechirildi.Natijada, avtomashina yukxonasida xorijda ishlab chiqarilgan, ammo sifati va bojxona rasmiylashtiruvini tasdiqlovchi hujjatlari bo‘lmagan salkam 100 dona uyali aloqa vositalari borligi aniqlandi, ular qiymati 49 mln so‘mni tashkil qilmoqda.Joriy yil o‘tgan 5 oyi davomida respublika bojxonachilari tomonidan to‘xtatib qolingan uyali aloqa vositalari soni o‘tgan yil mos davriga nisbatan 1,3  barobarga ortgan. Aniqlangan 142 ta qonunbuzarlik holatida qiymati salkam 7,7 mlrd so‘mlik 7 200 dona uyali aloqa vositalari noqonuniy olib chiqilishi oldi olindi. Hozirda ushbu holatlar yuzasidan bojxona organlari tomonidan tergovga qadar tekshiruv harakatlari davom ettirilmoqda."
https://kun.uz/uz/news/2022/06/09/toshkentda-matiz-katta-tezlikda-daraxtga-urilishi-oqibatida-ikki-kishi-halok-boldi,2022-12-01 20:36:19.304711,"Poytaxt IIBB xabariga ko‘ra, 2022 yilning 7 iyun kuni soat taxminan 04:00 larda Yakkasaroy tumani, Bobur va Shota Rustaveli ko‘chalari kesishmasida yo‘l-transport hodisasi yuz bergan.Haydovchi, 1989 yilda tug‘ilgan B.A. “Matiz” rusumli, davlat raqam belgisi avtomashinada harakatlanib, tezlik oqibatida rul boshqaruvini yo‘qotib yo‘l chetidagi daraxtga urilgan.YTH natijasida “Matiz” avtomashinasi haydovchisi hamda uning yo‘lovchisi, 2000 yilda tug‘ilgan fuqaro Z.K. olgan tan jarohatlari oqibatida voqea joyida vafot etgan.Mazkur holat yuzasidan Toshkent shahar IIBB Tergov boshqarmasi tomonidan Jinoyat kodeksining 266-moddasi 3-qismida nazarda tutilgan jinoyat alomatlari bilan jinoyat ishi qo‘zg‘atildi."
https://kun.uz/uz/news/2022/06/08/ozbekneftgaz-london-fond-birjasi-delegatsiyasi-bilan-hamkorlikni-yanada-kengaytirish-imkoniyatlari-muhokama-qilindi,2022-12-01 20:36:20.704245,"Suhbat chog‘ida “O‘zbekneftgaz” AJ Boshqaruvi raisining birinchi o‘rinbosari kompaniyaning umumiy faoliyati, shuningdek, aksiyalarni navbatdagi ommaviy joylashtirish (IPO) borasida amalga oshirilayotgan islohotlar bilan tanishtirdi. “O‘zbekneftgaz” AJ tomonidan uglevodorodlar zaxiralarini xalqaro standartlar asosida mustaqil hisob-kitoblari tizimli ravishda amalga oshirilib, moliyaviy hisobotlarning xalqaro standartlariga muvofiq audit o‘tkazilmoqda. Shuningdek, “DeGoler & MacNaughton”, “Ernst & Young”, “KPMG, PwC” va boshqa dunyodagi shu kabi nufuzli maslahatchilar bilan faoliyat samaradorligiga erishilmoqda. Amalga oshirilgan ishlar natijasida va “O‘zbekneftgaz” AJning kredit qobiliyati to‘g‘risidagi ma’lumotlar asosida uzoq muddatli kredit reytingi (VV-/Barqaror) berildi, ushbu reyting O‘zbekiston Respublikasining suveren reytingiga mos keladi. Shu bilan birga, “O‘zbekneftgaz” AJ vakillari aksiyadorlik tarixida ilk bor London fond birjasida RegS/144A formatida 7 yil muddatlik 700,0 million AQSh dollari miqdoridagi yevroobligatsiyalarini muvaffaqiyatli joylashtirilgani haqida xabar berishdi. Shuningdek, “O‘zbekneftgaz” AJ tomoni London fond birjasi bilan hamkorlikni yanada mustahkamlashdan manfaatdorligi bildirildi.London fond birjasi delegatsiyasi “O‘zbekneftgaz” AJ aksiyalarini ommaviy joylashtirish muhimligini ta’kidlashdi. Bundan tashqari, fond birjasi vakillari tomonidan kompaniyaning barqaror rivojlanishi zarurligi, shu jumladan ESG standartlarini joriy etishni hisobga olgan holda jahon bozorida sanoat kompaniyalari orasida jozibadorlikni oshirish tavsiya qilindi. Uchrashuv yakunida tomonlar bir-biriga suhbat uchun minnatdorchilik bildirishdi hamda kelgusida hamkorlikni yanada mustahkamlashga umid bildirishdi. Eslatib o‘tamiz London fond birjasiga 1801 yilda asos solingan va bugungi kunda Yevropaning nufuzli fond birjasidir. O‘z navbatida, moliyaviy bozor infratuzilmasi hamda daromadi jihatidan dunyoda yetakchi o‘rinni egallaydi. Birja jahon aksiyalar savdolarining 30 foizini amalga oshiradi, 6,8 trillion funt sterlingdan ortiq aktivlarni boshqaradi va Jahon valuta operatsiyalarining 37 foizidan ortig‘ini amalga oshiradi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/08/biscolatadan-sovgalar-tanlovi,2022-12-01 20:36:22.818392,"“Biscolata”dan sovg‘a yutib olish uchun ikkita oson harakatlarni qiling.1. Quyida ko‘rsatilgan yetti turdagi Biscolata shirinliklaridan istaganingizcha xarid qiling;- OZMO CORNET- LUPPO DREAM BAR (shokolad yoki karamel)- BISCOLATA MINIS- BISCOLATA VENI- BISCOLATA TRIA- LUPPO CAKE BITE- OZMO shokoladli tuxum2. Telegram botda ro‘yxatdan o‘ting va tatib ko‘rgan Biscolata shirinliklari ochilgan o‘ramini suratini yuklang.Telegram bot: @biscoo_botAksiyada Biscolata’ning ko‘rsatilgan yettita turdagi shirinliklari ishtirok etadi. Shu mahsulotlar iste’molidan keyin yuborilgan har bir o‘rami aksiyada ishtirok etadi. O‘z imkoningizni ko‘paytirish uchun ko‘proq o‘ramlar rasmini yuboring.Bitta surat bitta tanlovda qatnashadi. Har juma kuni tanlov o‘ynalganidan so‘ng yangi hafta boshlanadi va avvalgi hafta davomida yuborilgan barcha suratlar o‘yindan olib tashlanadi. Yangi haftada yana bir bor ishtirok eting. Buning uchun Biscolata mahsulotining ochilgan o‘rami suratini yangidan yuboring.Har haftada juma kuni g‘olib tasodifiy raqamlar generatori - random.org servisi orqali aniqlanadi. Har bir tanlovda o‘sha tanlov haftasining juma kuni 13:00 gacha yuborilgan suratlari qatnashadi. Tanlov o‘ynaladigan kuni 13:00 dan keyin yuborilgan suratlar keyingi hafta tanlovida o‘ynaladi.Aksiyada Siz ega bo‘ladigan sovg‘alar:4 ta konditsioner8 ta televizor8 ta telefon8 ta velosiped8 ta mikroto‘lqinli pech- Har hafta 4 tadan sovg‘a o‘ynaladi.- Har 2 haftada 5 tadan sovg‘a o‘ynaladi.Sovg‘alar “Biscolata”ning Toshkent City bog‘i markazidagi shouromda tantanali topshiriladi.Aksiya 2022 yil 6 iyun kuni boshlanib, 2022 yil 5 avgust kunigacha davom etadi.Batafsil ma’lumot:+998 90 011-40-40Instagram : www.instagram.com/biscolata.uzwww.biscolata.uzReklama huquqi asosida"
https://kun.uz/uz/news/2022/06/08/coca-cola-jahon-kubogi-taqdimotini-haqiqiy-shouga-aylantirdi,2022-12-01 20:36:24.275960,"5 iyun kuni Toshkentga olib kelingan kubokning taqdimotiga qiziqish yurtimiz futbol muxlislari orasida katta edi. Bundan tashqari, muxlislarda nafaqat futbol olamining eng nufuzli sovrini, balki ushbu sovrinni qo‘lga kiritgan futbol afsonalari bilan ko‘rishish imkoniyati ham taqdim etildi. Bu galgi tur doirasida Jahon kubogiga 1998 yilda Fransiya bilan mamlakat tarixida dastlabki chempionlikni tantana qilgan Kristian Karambyo va 2010 yilda Ispaniyaga o‘z tarixidagi birinchi mundial chempionligini qo‘lga kiritishda yordam bergan Karles Puyol hamrohlik qilishdi. Dastavval, futbol afsonalari «Bunyodkor» stadionida bo‘lib, yosh futbolchilarga o‘ziga xos master-klass o‘tab berishdi.So‘ngra tadbirning hamma orziqib kutgan qismi boshlandi. «Tashkent City»da joylashgan «Congress Hall»da futbol afsonalari Jahon kubogining taqdimotini amalga oshirishdi. So‘ngra Puyol va Karambyo Jahon kubogi va uni qo‘lga kiritish emotsiyalari haqidagi xotiralari bilan o‘rtoqlashdi. «Toshkentga yana bir bor tashrif buyurganimdan juda xursandman. Coca-Cola tomonidan tashkillashtirilayotgan FIFA Jahon Kubogi Trophy Tour'ning bir qismi bo‘lish men uchun juda sharafdir. Bugun men U12 va U13 yosh futbolchilari bilan uchrashdim, bu men uchun ilhomlantiruvchi va yosh yulduzlar uchun ajoyib mashg‘ulot bo‘ldi», — deydi Kamberbeu. Uning hamrohi Karles Puyol esa shunday qo‘shimcha qildi: «O‘zbekistonda futbol bo‘yicha Jahon kubogi sayohatini davom ettirar ekanmiz, bugungi tadbirda barchangiz bilan birgaligimdan juda xursandman. Bu butun dunyo bo‘ylab va O‘zbekistondagi muxlislar uchun haqiqiy sehrli ilhomdir. Men bu yerda ajoyib yosh futbol jamoasini ko‘rdim va bu ularga qoyil qoldim», — deydi ispaniyalik futbol afsonasi. Eslatib o‘tamiz, Coca-Cola tomonidan Jahon kubogining O‘zbekistondagi taqdimoti ikkinchi bor amalga oshmoqda. Birinchi marta mundial bosh sovrini poytaxtimizga 2018 yilda kelgandi."
https://kun.uz/uz/news/2022/06/08/iiv-va-prokuraturadan-ikki-xil-standart-qonunlar-viloyat-yoki-fuqarolikka-qarab-amal-qilishi-haqida-hikoya,2022-12-01 20:36:26.227075,"Ichki ishlar organlarining asosiy vazifalari fuqarolarning huquqlari, erkinliklari va qonuniy manfaatlarini hamda qonun ustuvorligini ta’minlashdan iborat. Prokuratura organlari esa respublika hududida qonunlarning aniq va bir xilda bajarilishi ustidan nazoratni amalga oshiradi. Ushbu maqolada mustaqil O‘zbekistonning ikki viloyatida bo‘lib o‘tgan deyarli bir hil holatni yodga olamiz va tahlil qilamiz.Namangan, 2022 yil mart Viloyat YHXB xodimi haydovchining avtomobilini majburiy ravishda jarima maydonchasiga olib borishga urindi. Bu jarayonda uning talabini ixtiyoriy bajarmagan haydovchining tanasiga bir necha marta elektroshoker moslamasi qo‘lladi. Holbuki haydovchi inspektorga qarshilik ko‘rsatmagan edi, shunchaki mashinasini jarima maydonigacha o‘zi haydab borishini aytgandi xolos. Biroq bu taklif inspektorga yoqmaydi.Avtomashina vaqtinchalik jarima maydoniga joylashtirilib, haydovchiga nisbatan xodimning qonuniy talabiga bo‘ysunmaganligi uchun MJtKning 194-moddasiga asosan ma’muriy bayonnoma rasmiylashtirildi deya rasmiy bayonot ham berildi. Ammo nimagadir, ko‘p o‘tmay viloyat YHXB tomonidan berilgan bu videobayonot o‘chirib tashlandi.Oradan qariyb 3 oy vaqt o‘tdi. Shu bo‘yi bu hodisani hamma esdan chiqardi. Rasmiy munosabatda elektroshoker yo‘llagan xodimga nisbatan xizmat tekshiruvi tayinlangani aytilgandi. O‘tgan vaqt ichida na xizmat tekshiruvi natijasi ochiqlandi va na qonunbuzar inspektorga chora ko‘rildi. O‘rtada oddiy bir fuqaroning jarimaga tortilgani qoldi.Ichki ishlar idoralarida xizmat qiluvchi bir biridan mustaqil ikki manbaning Kun.uz’ga ma’lum qilishicha, namanganlik bu “elektroshoker ustasi”ga nisbatan na xizmat tekshiruvi tayinlangan, na nomiga bo‘lsa ham intizomiy jazo berilgan. U hozir ham ichki ishlar tizimida xizmatini davom ettirmoqda.Samarqand, 2022 yil may Markaziy Osiyoning turizm markazi deya ta’riflanadigan Samarqandda tungi reydni amalga oshirayotgan post-patrul xizmati xodimlari o‘zlari bilibmi yo bilmay, xorijlik sayyohlar guruhini “otdel”ga olib borishga harakat qilib ko‘rishdi.Bu ishlarni “planni to‘ldirish” uchun qilayotganini yashirib o‘tirmagan xodim o‘zining talabi bajarilavermagach ixtiyoridagi elektroshoker bilan sayyohlardan birining “ta’ziri”ni berib qo‘ygandi.Buni qarangki hodisa aks etgan videotasvirlar tarqalib ketgach “osmondan oyog‘ini uzatib tushgan” bu zo‘rovon xodimlarning o‘zlari ta’zirini yedilar.Zudlik bilan xizmat tekshiruvi o‘tkazildi, ular fuqaroga nisbatan elektroshokerni noqonuniy qo‘llagan bo‘lib chiqdi, vaziyat xalqaro tus ola boshlagan ham ediki ikkovlon xizmatdan haydaldi. Shu bilan kifoyalanilmadi - patrul post xizmati va jamoat tartibini saqlash bataloni komandiri hamda uning tarbiyaviy ishlar bo‘yicha o‘rinbosari ham egallab turgan lavozimidan ozod qilindi. Bevosita xizmat boshlig‘i “hayfsan” oldi. Holat bo‘yicha jinoyat ishi ham ochilgan, ayni paytda ish tergovda.Ma’lum bo‘lishicha, xodimlar turistlar bilan muomalada qator protsessual tartiblarga xilof ish qilishgan. Xorijlik turistlar ishtirokidagi huquqbuzarlikka huquqiy baho berish uchun Xavfsiz turizmni ta’minlash boshqarmasi xodimlarini jalb qilinishi kerak bo‘lgan holda o‘zboshimchalik bilan ish tutishgan. Ishga Qozog‘iston tomoni hamaralashgani uchun samarqandlik “melisa”lar zo‘r berib turistlar bilan sodir bo‘lgan ko‘ngilsizlikda qo‘shni davlat fuqarolari jabrlanmagani, elektroshoker qo‘llangan shaxs o‘zbekistonlik ekanini bot-bot takrorlashdi.Biroq mutasaddilar o‘zlarini oqlayman deb kattaroq qovun tushirib qo‘yishganini hali anglab yetishmadiyov. Nega mas’ullar elektroshoker qo‘llangan shaxs o‘zbekiston fuqarosi bo‘lganiga urg‘u bermoqdalar? Bu bilan nimani tushuntirishmoqchi? Xorijlik bo‘lsa odam-u, o‘zimizning fuqaro odam emasmi? Qonun talabi chet el fuqarosi uchun boshqa, mahalliy aholi uchun boshqacha ishlaydimi?Do‘ppi tor kelsa...Samarqand viloyat IIBda bo‘lib o‘tgan matbuot anjumanida aytilgan yana bir ma’lumot diqqatimizni tortdi. Boshqarma boshlig‘i elektroshoker qanday holatlarda qo‘llanilishi, xodimlarning fuqarolar bilan muloqotida muomala madaniyatini oshirishga qaratilgan maxsus yo‘riqnoma ishlab chiqilganini, fuqarolar bilan har kuni muomalada bo‘ladigan sohaviy xizmatlarning xodimlariga kitobcha ko‘rinishida ushbu qoidalar tarqatilganini ta’kidlab o‘tdi.Qiziq, bu kabi ishlar xodimlarga elektroshoker tarqatilishidan oldin qilinishi kerak emasmidi? Turizm markazi bo‘lmish Samarqanddaki ahvol shunday bo‘lsa, qolgan hududlardagi vaziyat haqida o‘ylashga ham qo‘rqasan kishi. Agar shu voqea bahona boshqa hududlarda ham elektroshoker qanday qo‘llanishi, xodimlar bilan muomalada qonun doirasidan chetga chiqmaslik tushuntirilayotgan bo‘lsa-ku, xo‘p-xo‘p, ammo bunday bo‘lmasa-chi?! Axir Namanganda haydovchi elektroshokerni qonunga zid ravishda qo‘llagan xodim jazosiz qolib ketdi-ku.Samarqand hamda Namangandagi voqealar va unga IIV hamda prokuraturaning reaksiyasini ko‘rib o‘ylanib qolasan kishi... Bir mamlakat, bir qonun, ammo munosabat va qarorlar har xil. Xulosani esa har kimning o‘ziga qoldiramiz.Jamshid Niyozov, jurnalist
Montaj ustasi: Muhiddin Nido"
https://kun.uz/uz/news/2022/06/08/stepan-maslennikov-orient-groupning-chakana-savdo-yonalishiga-boshchilik-qildi,2022-12-01 20:36:27.628461,"2022 yilning 7 iyun kuni Orient Group kompaniyasi Stepan Maslennikovning Makro supermarketlar tarmog‘ining v.v.b. ijrochi direktori etib tayinlangani haqida e’lon qilindi. Bu lavozimda u Orient kompaniyalar guruhidan tashqarida faoliyatini davom ettirishga qaror qilgan Roman Sayfulinning o‘rnini egallaydi. Top-menejyerning vazifasiga Home Market va Profit Store’larni boshqarish ham kiradi.Orient Group Management bosh direktori Andrey Safronyuk: «Roman o‘z faoliyati davomida chakana savdo tarmog‘iga yangi texnologiyalarni joriy etish bo‘yicha ko‘p ishlarni amalga oshirdi. Uning qo‘l ostida Makro biznes-jarayonlarni rivojlantirishda oldinga siljib, O‘zbekiston hududlarida ham kengayishni boshladi. Orient Group nomidan Romanga loyihalarini amalga oshirishda muvaffaqiyatlar tilab qolaman. Ishonchim komilki, Stepan Maslennikovning katta boshqaruv tajribasi unga holdingning eng muhim yo‘nalishidagi bozor pozitsiyalarini mustahkamlashga e’tibor qaratgan holda hozirgi jamoani saqlab qolish va mustahkamlash imkonini beradi».Orient Group kompaniyasining Chakana savdo sohasidagi eng yirik aktivi Makro supermarketlar tarmog‘idir. Bozorning so‘zsiz yetakchilaridan biri bo‘lgan ushbu tarmoq 2010 yildan buyon faoliyat yuritib kelmoqda, O‘zbekistonning barcha hududlarida 100 dan ortiq do‘konlari mavjud bo‘lib, minglab odamlarni ish bilan ta’minlagan.Voqeani sharhlar ekan, Stepan Maslennikov shunday dedi: «Ishonchim komilki, chakana savdodagi muvaffaqiyatning eng muhim omili bu ishonchdir. Gap faqatgina brendning mijozlar bilan yillar davomida barqaror mahsulot va xizmat sifati asosida qurilgan ishonchli munosabatlari haqida emas. Xuddi shunday muhim element bu xodimlarning tanlangan strategiya to‘g‘riligiga va kompaniya boshqaruviga bo‘lgan ishonchidir. O‘z navbatida, men jamoaviy ruhni mustahkamlash va intensiv rivojlanish vektorini belgilash uchun qo‘limdan kelganini bajaraman – bu xodimlarni o‘ziga jalb eta oladi va ilhomlantiradi. Faqat shundagina biz iste’molchilar ishonchiga umid qilishimiz mumkin».Stepan Maslennikov – tashkiliy o‘zgarishlar, strategik va loyihalarni boshqarish, biznesni rivojlantirish va investitsiyalar bo‘yicha xalqaro tajribaga ega ekspert. Orient Group jamoasiga qo‘shilishidan oldin Stepan Tyumen Oil Company va British Petroleum kompaniyalarining integratsiyalashuvidan o‘tgan. U Qozog‘istonning eng yirik neft kompaniyasi – KazMunayGaz’ni transformatsiya dasturini amalga oshirishda ishtirok etgan. U yirik xususiy kompaniyalar va moliyaviy va sanoat holdinglari biznesidagi strategik o‘zgarishlarga rahbarlik qildi. 2020 yildan esa Orient Group Management Transformatsiya departamenti direktori, holding strategiyasini shakllantirish va amalga oshirish uchun mas’ul.Orient Group matbuot xizmati Ⓣ"
https://kun.uz/uz/news/2022/06/08/ham-ishlaysan-ham-tolaysan-navoiylik-oqituvchilardan-hashar-uchun-ikki-marta-pul-undirilmoqda,2022-12-01 20:36:29.115317,"Kun.uz'ga o‘qituvchilar ikkinchi marotaba “hashar puli” ushlab qolishga majburlanayotgani haqida murojaat kelib tushdi. O‘rganish jarayonida mas’ullar tomonidan bunday majburlov bo‘layotgani o‘z tasdig‘ini topdi.Xususan, Karmana tumanidagi 24-maktab direktori Dilfuza Sharipova o‘qituvchilarga hashar uchun yana 20 ming so‘mdan to‘lash kerakligini aytgan.“Shanbalik uchun yana 20 ming so‘mdan to‘lashimiz kerak. 10 iyun kuni mehnat ta’tili pullari to‘lab beriladi. Bu albatta, sizlarning mehnatingiz... Rozilik xatini yozib, maktabga jo‘natib yuboringlar. O‘zim hisobchiga yetkazaman. Hamma maktabga topshiriq berildi. Ertagayoq olib borishim kerak rozilik xatlarini. Ertangi sana bilan yozinglar. Mehnat ta’tilidan saqlanadi. To‘g‘ri qabul qilinglar. Yana bir hafta kutmay, ertagayoq berib yuboringlar”, – deya topshiriq bergan direktor o‘qituvchilarga.“Hasharda ishladik, pul berish kerak ekan, deyishdi, shunga ham janjal qilmaylik, deya 20 ming so‘mdan to‘lashga rozilik xati berdik. Oyligimizdan ushlab qolishdi. Endi esa yana aytilyapti. Bitta hasharga ikkinchi marotaba pul yig‘ish nima degan gap?”– deydi maktab o‘qituvchilaridan biri.Ma’lum bo‘lishicha, bunday topshiriq maktab direktorlariga XTB hisobchisi Zuvay Shokirov tomonidan berilgan.“Hurmatli maktab direktorlari, sizlardan iltimos, 2022 yil 8 iyun kuni soat 10 gacha xodimlarning rozilik arizasiga asosan shanbalik ro‘yxatini shakllantirilgan va summasi ko‘rsatilgan holda XTB hisobxonasiga jo‘natishlaringizni so‘raymiz”, – deyiladi Shokirovning topshirig‘ida.Kun.uz holatga izoh olish uchun Karmana tumani XTB mudiri Sarvar Ochilov bilan bog‘landi. Mudirning aytishicha, Zuvay Shokirov tumandagi 16-, 21-, 22-, 24-, 3-umumta’lim maktablariga xizmat ko‘rsatadi.Tumandagi shu 5 ta maktabning ayrim o‘qituvchilariga o‘z roziligi bilan hasharga ikkinchi bor pul o‘tkazish tavsiya qilingan, majburlash holati kuzatilmagan, dedi XTB rahbari.Surishtiruv jarayonida Karmana tumanidagi 24-umumta’lim maktabida mehnat qonunchiligi buzilgan yana bir holatga duch kelindi. Maktab direktori Dilfuza Sharipovaning shar’iy turmush o‘rtog‘i Lutfullo Xo‘jaqulov shu maktabda qorovul sifatida ishlashi ma’lum bo‘ldi. Bu esa qonunchilikka zid.Mehnat kodeksining 79-moddasiga ko‘ra, o‘zaro yaqin qarindosh yoki quda-anda bo‘lgan shaxslarning (ota-onalar, aka-ukalar, opa-singillar, o‘g‘il va qizlar, er-xotinlar, shuningdek er-xotinlarning ota-onalari, aka-ukalari, opa-singillari va bolalari), basharti ulardan biri ikkinchisiga bevosita bo‘ysunib yoki uning nazorati ostida xizmat qiladigan bo‘lsa, bir davlat korxonasida birga xizmat qilishlari taqiqlanadi.Bunda istisnolar bor, albatta. Vazirlar Mahkamasining 1997 yil 11 martdagi 133-sonli qarori bilan birga xizmat qilishlarini cheklash qoidalaridan istisno etilishi mumkin bo‘lgan xodimlar ro‘yxati tasdiqlangan. Unga ko‘ra, barcha o‘quv va tarbiya muassasalaridagi pedagog xodimlar, o‘qituvchilar, bibliograflar va kutubxonachilar yaqin qarindoshlarining qo‘l ostida yoki nazorati ostida ham ishlashi mumkin. Demak, bir maktabda er-xotin direktor va qorovul bo‘lib ishlashi mumkin emas.O‘tgan oyda Kun.uz Karmana tumanidagi umumta’lim maktablarida qiziqchi Zokir Ochildiyevning konsertiga majburiy chipta sotilgani haqida xabar bergandi.Andijonda o‘qituvchi va shifokorlardan majburan “hashar puli” ushlab qolinayotgani aytilmoqda"
https://kun.uz/uz/news/2022/06/08/toshkent-va-dushanbening-ikki-mashhur-gaisi-ular-nega-namuna-qilib-korsatiladi,2022-12-01 20:36:30.590542,"SSSR davrida GAI deb atalgan bo‘lim nomi avvaliga DAN, so‘ng YHXX deb o‘zgartirildi. Lekin odamlar, hatto ichki ishlar xodimlarining o‘zi ham bu sohani hanuz eskicha atashda davom etishmoqda. Biz ham maqolamiz sovet davriga oid bo‘lgani uchun o‘sha vaqtdagi atamani ishlatamiz.Unga uchraganlar pora taklif qilishni xayoliga ham keltirmaganSodiq Qosimov Toshkentda hunarmand oilasida tug‘iladi. U Ikkinchi jahon urushida munosib qatnashib, “Germaniya ustidan qozonilgan g‘alaba” medaliga sazovor bo‘ladi. Tinchlik davrlarida butun umrini ichki ishlarda xizmatga bag‘ishlaydi va militsiya starshinasi unvonida 25 yildan ortiq faoliyat yuritadi.U GAIga ishga o‘tgunga qadar, militsiyadagi faoliyatiga bir yil bo‘lmasdan 4 nafar jinoyatchini qo‘lga olishda ko‘rsatgan jasorati uchun rag‘batlantirish sifatida velosiped bilan taqdirlanadi. Umuman, o‘z faoliyati davomida Sodiq Qosimov “Qizil bayroq”, “Qizil yulduz” ordenlari, “Sharafli mehnati uchun” medali va “5 yillik zarbdori” mukofotlari qatorida jami 83 marta rag‘batlantirilgan hamda tantanalar bilan pensiyaga kuzatilgan.Lekin Sodiq Qosimovga haqiqiy shuhrat GAIdagi faoliyati ortidan keladi. Uning juda uzun va gajakdor mo‘ylovi, tayog‘ini mohirlik va san’atkorona o‘ynatishi, harakatni nazorat qilishda hushtagini ustalik bilan chalishini odamlar maroq bilan tomosha qilib turishgan. Bu harakatlari uchun Sodiq Qosimovni “artist” deb ataganlar.U vaqtlari hali svetoforlar ko‘p joyda bo‘lmagan, xodimlar maxsus forma va issiq bo‘lishiga qaramay etik va furajkada yo‘llardagi harakatni chorrahalar o‘rtalariga turib olib nazorat qilishgan.Sodiq Qosimov har bir qoidabuzarlikni erinmay tushuntirgan, jarimani adolatli qo‘llagan va hech qachon pora olmagan. Uning bu boradagi qat’iyatini bilgan va yaxshi tanigan haydovchilar pora taklif qilishni xayollariga ham keltirishmagan.Xushchaqchaq bu insonning fotosurati 1966 yilda ittifoqning mashhur “Ogonyok” jurnali muqovasida bosilgan. Suratkash Lev Sherstennikov Sodiq Qosimovning kayfiyatini, odamlarga va o‘z kasbiga bo‘lgan munosabatini surat orqali aks ettira olgan.“Sodiq Qosimov kabi insonlar ichki ishlar tizimining faxri hisoblanadi va ularning faoliyati xodimlarimizga o‘rnak qilib ko‘rsatiladi. Toshkent shahar Ichki ishlar bosh boshqarmasida tashkil qilingan “Shon-sharaf” muzeyida ham Sodiq Qosimovga alohida bo‘lim ajratilgani bejiz emas. Bu xodim haligacha tizimga sadoqat va halollik ramzi bo‘lib kelmoqda. Muzeyimizga tashrif buyurganlar uning hayot yo‘li bilan kengroq tanishsalar maqsadga muvofiq bo‘ladi”, deydi Toshkent shahar IIBB katta inspektori Jamoliddin Nasimov.Dushanbedagi mo‘ylovdor GAITojikistonning ham aynan shunday GAI xodimi borligi va har ikkisi deyarli bir davrda hamda bir xil uslubda ishlab o‘tganlari qiziq.1936 yilda oddiy qishloq oilasida tug‘ilgan bolaga Yormahmad deb ism qo‘yishadi. Yoshligidan Qur’onni yaxshi o‘rgangan bolakayning ismi yoshi o‘smirlikka yetganida Mulla deb o‘zgartiriladi.Maktabni tugatgan Mulla Nurov haydovchi bo‘lib ishlaydi, harbiy xizmatni Boyqo‘ng‘ir kosmodromida o‘taydi. Shaxsan Sergey Korolyovning haydovchisi bo‘lgani, Valentina Tereshkova va boshqa ko‘plab kosmonavtlarni ko‘rganini faxrlanib eslaydi.Xizmatdan qaytib haydovchilik qilayotganida uni GAI xodimi to‘xtatadi va biror qoidabuzarlik qilmagan bo‘lsa-da jarimaga tortadi. Shundan keyin Mulla avtoinspektor bo‘lishga ahd qiladi va ko‘p sinovlardan o‘tib GAIga ishga kiradi.Nurovning 33 yillik faoliyatiga oid juda qiziqarli ma’lumotlar saqlanib qolgan. U spirtli ichimliklar ichgan haydovchilarni uzoqdan payqashi bilan shuhrat qozongan. Bir kuni u hamkasblari bilan bahs boylashib, uchta haydovchini to‘xtatadi va ularning uchovi ham ichgan bo‘lib chiqadi.Umuman, faoliyati davomida Mulla Nurov 14 mingdan ortiq mast haydovchilarni tutib, chora ko‘rgani bilan tarixda qolgan.Mo‘ylovdor GAI umuman pora olmasligi, tanish-bilishchilikka yo‘l qo‘ymasligi bilan ham tilga tushgan. Uning hatto o‘z xotiniga nisbatan ham jarima qo‘llaganiga oid gap-so‘zlar yuradi va uning halolligini yaxshi biladigan ko‘pchilik bunga ishonadi ham. Uning o‘g‘li Anvar bu ma’lumotni tasdiqlagan. Onasi belgilanmagan joydan o‘tayotgani uchun otasi kelib o‘zini tanishtirgan va o‘z xotiniga jarima yozib bergan. Xotini bir necha kun arazlab yursa-da, baribir erining fe’lini bilgan holda kechirgan.1990-yillarda Tojikistonda fuqarolik urushi boshlanib ketadi. Nurov alanga ichida qolgan Dushanbeda ham xizmatini davom ettiraveradi. Ammo unga ham qasd qilganlar bor edi – 1992 yilning 2 dekabrida u xizmat mashinasida otib ketiladi. Shahar bedarvoza holga kelib turgani uchun aytarli tergov ham olib borilmaydi, Mulla Nurovning 7 farzandi chirqirab qolaveradi.1994 yildan boshlab Tojikiston IIV Mulla Nurov nomidagi mukofotni ta’sis etgan.Abror Zohidov"
https://kun.uz/uz/news/2022/06/08/ijtimoiy-norma-qancha-elektr-energiyasi-sarflayotganingizni-kuzatib-borish-mumkin,2022-12-01 20:36:32.084758,"2022 yil 1 iyuldan boshlab tabaqalashtirilgan to‘lov tizimiga o‘tilishi ko‘zda tutilmoqda. Elektr va gaz tariflariga ijtimoiy norma kiritilib, unga ko‘ra, oyiga  250 kVt soatgacha elektr energiyasidan foydalanganda har 1 kVt soat uchun – 325 so‘mdan, undan ortig‘iga esa har 1 kVt soat uchun – 650 so‘mdan pul to‘lanadi.Shu o‘rinda iste’molchilar tomonidan bir oyda qancha elektr energiyasi iste’mol qilishlari, ijtimoiy normada belgilangan elektr yetish yoki yetmasligi haqida ko‘plab savollar berilmoqda. Kun.uz muxbiri ushbu savollarga javob olish maqsadida ""Hududiy elektr tarmoqlari"" AJning Elektr energiyasini hisobga olishni avtomatlashtirish markazida bo‘ldi.""Hududiy elektr tarmoqlari"" AJning ""Elektr energiyasini avtomatlashtirish markazi"" filiali direktor o‘rinbosari Diyorbek Nishonovning aytishicha, iste’molchilar endi ishlatayotgan har bir kilovatt elektrni qayerga ketayotganini, nimaga sarflanayotganini onlayn kuzatishlari mumkin.Hududiy elektr tarmoqlarining het.uz sayti orqali iste’mol qilingan elektr energiyasi miqdori, qoldiq va boshqalar to‘g‘risida real vaqt (on-line) rejimida batafsil ma’lumot taqdim etiladi.“het.uz sayti orqali “Iste’molchilar uchun” bo‘limiga kiriladi va “Shaxsiy kabinet” tanlanadi. “Maishiy iste’molchilar uchun” bo‘limi orqali kirilganda foydalanuvchidan login va parol so‘raladi. O‘z shaxsiy kabinetingizni yaratishda bu bosqich muhim sanaladi. Siz login-parolni olish uchun o‘z hududingizdagi elektr ta’minoti bo‘limiga murojaat qilib, mobil raqamni ro‘yxatdan o‘tkazishingiz kerak. Yoki 24/7 rejimida faoliyat yurituvchi koll-markazimizga 1154 raqamlari orqali bog‘lanib, ro‘yxatdan o‘tish ham mumkin. Sayt orqali onlayn ro‘yxatdan o‘tish imkoniyati ham yaratilgan. Iste’molchining mobil raqami bazaga kiritilgandan so‘ng unga 2100 qisqa raqamidan sms-xabarnoma yuboriladi (Aynan 2100 raqamiga “D” harfi yuborilganda shaxsiy kabinetga kirish uchun vaqtinchalik login-parol olish ham mumkin).Shaxsiy kabinetda iste’molchilar ma’lumoti taqdim etiladi. Bu yerda iste’molchi bilan bog‘liq barcha ma’lumotlar: ism-familiyasi, yashash manzili, shartnoma va joriy tarifi, o‘rnatilgan hisoblagich turi, vaqti, telefon raqami kabilar aks etadi. Agar mobil raqamda o‘zgarish bo‘lgan bo‘lsa, uni o‘zgartirish imkoniyati mavjud.Keyingi bosqichda esa iste’molchining hisoblagich ko‘rsatkichi haqida bilib olish mumkin. Hisoblagichning ayni vaqtdagi ko‘rsatkichi vaqti va sanasi bilan aks etadi.Shuningdek, barcha qilingan to‘lovlar tarixi ham saqlanib turadi. Aynan vaqti va to‘lov turigacha ko‘rsatib beriladi.Menyuning navbatdagi bosqichida hisobraqam holati ko‘rinadi. Real vaqt rejimida qanday hisob-kitob amalga oshirilayotganligi, qarzdorlik yoki oldindan to‘lov holati haqida batafsil ma’lumot ko‘rsatiladi. Bunda oyma-oy iste’mol qilingan elektr energiyasi va to‘langan mablag‘ haqida bilish mumkin”, - dedi direktor o‘rinbosari.“Hududiy elektr tarmoqlari” AJ maishiy iste’molchilarga xonadonlar uchun elektr energiya xarajati kalkulyatoridan foydalanib, iste’mol qilingan elektr energiyasi uchun amaldagi va taklif etilayotgan tariflar bo‘yicha qiyosiy hisob-kitobni amalga oshirib ko‘rishlarini taklif qiladi.Bundan ko‘zlangan asosiy maqsad iste’molchilar uchun amaldagi tarif bilan taklif etilayotgan yangi narxlar o‘rtasidagi farqni hisoblashdan iborat.Shuningdek, “Hududiy elektr tarmoqlari” AJ tomonidan iste’molchilarga qulaylik yaratish maqsadida jamiyat veb-saytidagi “Shaxsiy kabinet” orqali abonentlarning shaxsiy hisobraqamga oid ma’lumotlar – iste’mol qilingan elektr energiyasi miqdori, qoldiq va boshqalar to‘g‘risida real vaqt (on-line) rejimida batafsil ma’lumotga ega bo‘lishini soddalashtirish maqsadida ham texnik tadbirlar olib borilmoqda. Shu bilan bir qatorda, yurtimizdagi mavjud to‘lov tizimlari orqali iste’molchilar elektr energiyasining davriy iste’moli to‘g‘risidagi ma’lumotlarni ko‘rish imkoni yaratilmoqda."
https://kun.uz/uz/news/2022/06/08/bolam-bir-umr-kozi-ojiz-bolib-qolishidan-qorqaman-boshida-murakkab-operatsiya-otkaziladigan-jayhunbek-komakka-muhtoj,2022-12-01 20:36:33.562237,"Qarshi shahridan kelgan Sevara Abdullayeva 4 farzandning onasi. Uning o‘g‘li, 6 yoshli Jayhunbek og‘ir xastalikka chalingan. Bolakayda bosh og‘rig‘idan boshlangan kasallik endi kun sayin og‘irlashib, tez-tez shifoxonada davolanishga majbur qilmoqda. Shifokorlar unda bosh miya kistasi borligini aniqlashgan.“O‘g‘limning boshi og‘riganda ko‘zi ko‘rmay qoladi. Buni Sankt-Peterburgda lazerli operatsiya bilan davolash mumkin ekan. Turmush o‘rtog‘im shu bolamizni davolatish uchun ikki yildan beri Rossiyada ishlaydi. Topganimiz kunlik dorilar, davolanishlarga ketadi. Operatsiya uchun mablag‘ orttirolmayapmiz. Qarindoshlarimiz ham imkon qadar yordam berishadi.Kasali xuruj qilganda hech kimni, hatto aka-opalarini ham ko‘rmay, tanimay qoladi. Chunki ko‘zi ko‘rmaydi. Bolam bir umr ko‘zi ojiz bo‘lib qolishidan qo‘rqaman. Uzoqdagi otasi bilan gaplashganda ham ovozidan taniydi”, – deydi bemorning onasi Sevara.Bu oila 4 yildirki ijarada yashab kelmoqda. Uy-joy olish umidida yurgan ota-onaning hozir bolasi sog‘ayishidan boshqa tashvishi yo‘q.Jayhunbekning quvnoq va beg‘ubor ko‘zlariga qaragan kishining qalbi yorishadi. Shu ko‘zlardan nur arimasligi, dunyoga o‘z nigohlari bilan qaray olishi uchun ko‘mak lozim. Jayhunbek Jalilovga oid ma’lumotlar:Humo: 9860 0301 9288 2824 onasi Sevara Abdullayeva nomidaBevosita uchrashish istagida bo‘lganlar uchun bemor manzili: Qarshi shahar, “Amir Temur” MFY, 17-uy, 1-xonadon. Gulmira Toshniyozova tayyorladi.
Tasvirchi – Azimjon Vohidov."
https://kun.uz/uz/news/2022/06/08/saudiya-arabistoni-ozbekistonga-xurmo-sovga-qildi,2022-12-01 20:36:34.957952,"Saudiya Arabistoni podshohligi tomonidan O‘zbekistonga xurmo mahsulotlari sovg‘a sifatida taqdim etildi. 7 iyun kuni ushbu mamlakatning O‘zbekistondagi elchisi Yusuf ibn Solih al-Gahra al–Utaybiy podshoh Salmon nomidagi yordam va insonparvarlik ishlari markazi delegatsiyasi a’zolari bilan ushbu xurmoni topshirish marosimida qatnashdi.Shuningdek, marosimda O‘zbekiston musulmonlar idorasi raisi birinchi o‘rinbosari Homidjon Ishmatbekov, Din ishlari bo‘yicha qo‘mita raisi birinchi o‘rinbosari Davronbek Maxsudov, Islom sivilizatsiya markazi direktori o‘rinbosari Firdavs Xalimov, «Vaqf» xayriya jamoat fondi boshqaruv kengashi raisi vazifasini bajaruvchi Muzaffar Salomov ishtirok etdi.Tadbirda Homidjon Ishmatbekov Saudiya Arabistoni podshohligi hukumati va podshoh Salmon nomidagi yordam va insonparvarlik ishlari markaziga sovg‘a uchun minnatdorchilik bildirib, uning birinchi marta taqdim etilmayotgani va bunday xayriya ishlari o‘zaro aloqalar ramzi ekanini ta’kidladi.Elchi esa O‘zbekiston prezidenti Shavkat Mirziyoyevning turli sohalarda Saudiya – O‘zbekiston aloqalari rivojlanishida tutgan muhim o‘rnini qayd etib o‘tdi. Xususan, so‘nggi ikki yilda ikki mamlakat o‘rtasidagi munosabatlar sezilarli darajada rivojlangani ta’kidlandi."
https://kun.uz/uz/news/2022/06/08/qashqadaryoda-mashinadan-pul-ogirlagan-fargonalik-shaxs-samosud-qilindi,2022-12-01 20:36:36.556103,"Ijtimoiy tarmoqlarda Qashqadaryo viloyatining Ko‘kdala tumanida joylashgan bozorda yoshi keksa odam bir guruh fuqarolar tomonidan kaltaklangani tasvirlangan video tarqaldi. Holatga Qashqadaryo viloyati IIB munosabat bildirdi.Munosabatda ma’lum qilinishicha, ijtimoiy tarmoqlarda odamlar tomonidan do‘pposlangan shaxs Farg‘ona viloyati Buvayda tumanida yashovchi, muqaddam sudlangan R.Sh. ekani aniqlangan.Unga nisbatan joriy yil 6 iyun kuni Chiroqchi tuman IIB huzuridagi tergov bo‘limi tomonidan Ko‘kdala tumani “Kattaqishloq oziq-ovqat dehqon” bozorida turgan Cobalt mashinasidan 650 ming so‘m pul o‘g‘irlangani holati bo‘yicha Jinoyat kodeksining 169-moddasi 3-qismi “a” bandi bilan jinoyat ishi qo‘zg‘atilgan.Gumonlanuvchiga qamoqqa olish tarzidagi ehtiyot chorasi qo‘llanib, dastlabki tergov harakatlari olib borilmoqda.«Hozirda samosud holati bo‘yicha ichki ishlar organlari xodimlari tomonidan surishtiruv harakatlari olib borilmoqda», deyiladi munosabatda.Avvalroq Jizzaxda fuqaroni «samosud» qilib yechintirgan va holatni videoga olgan shaxslar ushlangandi."
https://kun.uz/uz/news/2022/06/08/urganchda-cobalt-haydovchisi-pichoqlanishiga-doir-ishda-8-kishiga-ehtiyot-chorasi-qollandi,2022-12-01 20:36:38.257799,"Jinoyat ishi doirasida 1 nafar shaxsga Jinoyat kodeksining 97-moddasi (Qasddan odam o‘ldirish) bilan ayb e’lon qilinib, «qamoqqa olish» ehtiyot chorasi qo‘llangan.Shuningdek, qolgan 7 nafar shaxsga Jinoyat kodeksining 277-moddasi (Bezorilik) bilan ayb e’lon qilinib, 1 nafariga «qamoqqa olish» va 6 nafariga «munosib xulq-atvorda bo‘lish to‘g‘risida tilxat» ehtiyot choralari qo‘llangan.Ayni vaqtda tergov harakatlari davom etmoqda.Avvalroq, ijtimoiy tarmoqlarda Urganchda 8 nafar shaxs «Cobalt» haydovchisini pichoqlab ketgani va jabrlanuvchi voqea joyida vafot etgani haqida videoyozuvlar tarqalgan edi."
https://kun.uz/uz/news/2022/06/08/qoraqalpogistonda-toshkentdan-yolga-chiqqan-avtobus-yonib-ketdi,2022-12-01 20:36:39.653245,"Bugun, 8 iyun kuni soat 03:14 da Qoraqalpog‘iston Respublikasi, To‘rtko‘l tumani «Oq qamish» OFY hududidan o‘tgan A-380 avtomagistral yo‘lining 555-kilometrida avtobus yonib ketdi.Favqulodda vaziyatlar vazirligi xabariga ko‘ra, Toshkent shahridan Nukus shahriga salonida 55 nafar yo‘lovchi va 2 nafar haydovchi bilan harakatlanib kelayotgan «Yutong» rusumli yo‘lovchi tashuvchi avtobusda yong‘in sodir bo‘layotgani to‘g‘risida tuman FV bo‘limiga xabar kelib tushgan.Shunga ko‘ra 2 ta yong‘in-qutqaruv ekipaji soat 03:40 da voqea joyiga yetib borib, yong‘in soat 04:15 da bartaraf etilgan. Yong‘in natijasida avtobus to‘liq yonib zararlangan.Yong‘in elektr simlarining qisqa tutashuvi natijasida sodir bo‘lgani taxmin qilinmoqda.Ma’lum qilinishicha, hodisa oqibatida tan jarohati olganlar va halok bo‘lganlar yo‘q.FVV xabariga ko‘ra, eng yaqin yong‘in o‘chirish qismidan yong‘in ro‘y bergan manzilgacha bo‘lgan masofa taxminan 45 kilometrni tashkil etadi."
https://kun.uz/uz/news/2022/06/08/dxx-tezkor-xodimlari-tadbirkordan-10-000-dollar-talab-qilgan-yangiobod-bozori-xodimini-qolga-oldi,2022-12-01 20:36:41.049362,"Toshkent shahrining Yashnobod tumanida joylashgan «Yangiobod ixtisoslashgan bozori» MChJ mas’ul xodimlaridan biri tadbirkorlik bilan shug‘ullanmoqchi bo‘lgan fuqaroga bozor xaridorlar gavjum bo‘ladigan hududidan savdo do‘koni olib berish evaziga 10 000 AQSh dollari talab qilgan.Davlat xavfsizlik xizmati Toshkent shahar bo‘yicha boshqarmasi xodimlari tomonidan Iqtisodiy jinoyatlarga qarshi kurashish departamenti shahar boshqarmasi xodimlari bilan hamkorlikda o‘tkazilgan tezkor tadbirda, u oldindan 8 500 AQSh dollarini olgan vaqtida ashyoviy dalillar bilan ushlandi.Hozirda holat yuzasidan mazkur shaxsga nisbatan Jinoyat kodeksi 168- va 28,211-moddalari bilan jinoyat ishi qo‘zg‘atilgan.Aprel oyida esa «Farhod dehqon bozori» AJ direktori, uning xavfsizlik bo‘yicha o‘rinbosari hamda AT «Xalq banki» Uchtepa tuman filiali «Farhod dehqon bozori»ga xizmat ko‘rsatuvchi kassiri bilan bog‘liq noqonuniy holat aniqlangandi.Toshkent shahar hokimining 2021 yil 19 fevraldagi 203-sonli «Elga xizmat» va «Arzonlashtirilgan savdo yarmarkalari» savdo nuqtalaridan bir martalik yig‘imlar va ijara to‘lovlari olinmasligi haqidagi qaroriga zid ravishda, mahalliy tadbirkorni bozordan chiqarib yuborish bilan qo‘rqitib, 2021 yil oktabr oyi oxirlaridan 2022 yil fevral oyiga qadar undan bozorda savdo faoliyati olib borishi evaziga har kuni 66 ming so‘mdan pul mablag‘i olib kelishgan.Ular tadbirkordan joriy yil fevral-mart oylari uchun 3 mln 400 ming so‘m to‘lov qilishini talab qilgan.DXX Toshkent shahar bo‘yicha boshqarmasi va shahar IIBB xodimlari tomonidan o‘tkazilgan tezkor tadbirda «Xalq banki» Uchtepa tuman filiali «Farhod dehqon bozori»ga xizmat ko‘rsatuvchi kassiri o‘z xizmat xonasida so‘ralgan pulni olgan vaqtida ashyoviy dalillar bilan ushlangan. Uning yonida kunlik tushumdan inkassatsiya qilingan 8 mln 300 ming so‘m va inkassatsiya qilinmagan 9 mln 150 ming so‘m pul mablag‘lari borligi aniqlanib, protsessual tartibda rasmiylashtirib olingan.Tezkor tadbir davomida «Farhod dehqon bozori» AJ direktori hamda uning xavfsizlik bo‘yicha o‘rinbosari ham ushlanib, direktor o‘rinbosari avtomashinasida bo‘lgan 24 mln 967 ming so‘m pul mablag‘i o‘rnatilgan tartibda rasmiylashtirib olingan.Holat yuzasidan Jinoyat kodeksi 165-moddasi bilan jinoyat ishi qo‘zg‘atilgan."
https://kun.uz/uz/news/2022/06/07/buxoroda-pul-evaziga-imtihondan-otkazib-qoymoqchi-bolgan-avtomaktab-oqituvchi-qolga-olindi,2022-12-01 20:36:42.442487,"Buxoro viloyati IIB axborot xizmatining xabar berishicha, Murod ismli fuqaro IIV Shaxsiy xavfsizlik bosh boshqarmasi Buxoro viloyati boshqarmasiga ariza bilan murojaat qilgan. U murojaatida Buxoro shahridagi “Omadli haydovchi” MChJ avtomaktabida o‘qituvchi bo‘lib ishlovchi Sherzod ismli shaxs haydovchilik guvohnomasini olish uchun bo‘lib o‘tadigan imtihonlardan o‘tkazib berish evaziga 100 AQSh dollari talab qilayotganligini bildirgan.2022 yil 27 may kuni boshqarma xodimlari tomonidan o‘tkazilgan tezkor tadbirda o‘qituvchi arizachidan kelishilgan pulni olayotganda jinoyat ustida ushlangan.Avtomaktab o‘qituvchiga nisbatan Bosh prokuratura huzuridagi Iqtisodiy jinoyatlarga qarshi kurashish departamenti Shofirkon tumani bo‘limi tomonidan Jinoyat kodeksining tegishli moddalari bilan jinoyat ishi qo‘zg‘atilgan. Hozirda dastlabki tergov harakatlari olib borilmoqda.Toshkentda «prava» olib berishni va’da qilgan o‘quv tashkiloti rahbari ushlandiSamarqand viloyatida imtihonsiz «prava» olib berishni va’da qilgan shaxs qo‘lga olindi"
https://kun.uz/uz/news/2022/06/07/mirbozordagi-yongin-zarari-dastlab-yashirildi-mamuriyat-tadbirkorlar-ozini-tiklab-olguncha-yordam-bermoqchi,2022-12-01 20:36:43.980654,"Kun.uz muxbiri voqea joyida bo‘lib, jabrlanganlar va mas’ullardan izoh oldi.Xususan, Samarqand viloyati favqulodda vaziyatlar boshqarmasi Narpayda jami uchta oziq-ovqat do‘konining taxminan 70 kv.m maydoni, oziq-ovqat mahsulotlari yonganini ma’lum qildi. Aslida bu noto‘g‘ri raqam ekanligi tarqalgan videolardayoq aks etib turgandi.Do‘konlar bir qator bo‘lib yonganiga guvoh bo‘ldik. FVB aytganidek uchta emas, yigirmadan ortiq do‘konlar butunlay yaroqsiz ahvolga kelib qolgan. Jabrlanganlarning aytishicha, ular asosan ulgurji savdo bilan shug‘ullangan va do‘konlarda oziq-ovqat mahsulotlari bo‘lgan.Gulhayo Mahmudovaning aytishicha, ular oilaviy bo‘lib savdo qilib kelgan. Bozor ma’muriyati bilan ijara-shartnoma asosida faoliyat olib borgan. Ularning taxminiy hisob-kitobiga ko‘ra, yetti yuz million so‘m zarar ko‘rgan. Yonmay qolgan mahsulotlar ham iste’molga butunlay yaroqsiz ekanini aytmoqda u.Ravshan Hojiakbarov taxminan kechki 20.30 larda bozorda yong‘in chiqqanidan xabardor bo‘lganini aytmoqda. Savdogarlar mahsulot zararlanmasligi uchun harakat qilgan, biroq do‘konga yaqinlashishning imkoni bo‘lmagan. Qisqa fursatlarda bir nechta do‘konlarga olov o‘tib ketgani aytilmoqda. Ravshan tungi 2.30 larda uyiga ketgan.Zuhra Boltayevaning aytishicha, oilaning topgani shu ish uchun tikilgan va ularning qo‘lida naqd pul ko‘rinishida mablag‘ yo‘q. Shu sababli agar ularga bu mushkul vaziyatdan chiqib ketishlari uchun qandaydir imtiyoz berilmasa, og‘ir holatga tushib qolishlari mumkinligini ma’lum qildi.Vaziyat bo‘yicha “Mirbozor bozori” MChJ raisi Mirzohid Yo‘ldoshevdan izoh oldik. U yong‘in oqibatida 21 ta do‘kon yonganini bildirdi. Jabrlangan tadbirkorlarga bozorning boshqa hududidan joy berilishi va to ular o‘zlarini tiklab olgunga qadar qo‘llab-quvvatlanishini ma’lum qildi. Xususan, ijara shartnomalari bugundan to‘xtatilib, savdogarlardan ijara haqi olinmaydi. Bundan tashqari, Yo‘ldoshev tadbirkorlarning soliq to‘lovlariga ham bozor ma’muriyati ko‘mak berishini aytib o‘tdi.“Bozorkom”ning qo‘shimcha qilishicha, aslida yong‘in oqibatida zararlangan do‘konlar “Zirabuloq” magistral gaz quvurlari boshqarmasiga qarashli “qizil hudud”da joylashgan. Ushbu hudud hayot uchun xavfli bo‘lib, yuqori bosim tufayli har xil tabiiy ofatlar kelib chiqishi ham mumkinligi ma’lum qilingan. Vaziyat bo‘yicha tadbirkorlar “Zirabuloq” magistral gaz quvurlari boshqarmasi tomonidan ogohlantirilgan.Darhaqiqat, bizga tadbirkorlarga jo‘natilgan ogohlantirish xatlari ham taqdim etildi. Biroq yillar davomida faoliyat olib borgan tadbirkorlarning do‘konlari nega shu vaqtga qadar buzilmagan va haqiqatda bu hudud qanchalik xavfli?Hududning xavflilik darajasi bo‘yicha “Zirabuloq” magistral gaz quvurlari boshqarmasi yuristi Umidjon Bekboyev bizga ma’lumot berdi. Uning aytishicha, do‘konlar o‘rni “qizil nuqta” hisoblanadi. Bekboyev do‘konlarni ko‘chirish maqsadida sudga ham murojaat qilinganini bildirdi. Ayrim do‘kon egalarining mulkiga oid qaror va kadastr hujjatlari ham mavjudligi e’tirof etildi. Boshqarma ushbu holat bo‘yicha Narpay tuman hokimining bir qator qarorlariga protest kiritishni so‘rab, tuman prokuraturasiga murojaat qilgan.Eslatib o‘tamiz, 2020 yil fevral oyida ushbu hududga yaqin joyda “Zirabuloq” magistral gaz quvurlari yorilishi oqibatida katta portlash kelib chiqqan.Bozordagi yong‘in aynan nimadan chiqqani bo‘yicha hozircha yakuniy xulosaga kelinmagan. Holat yuzasidan tergovga qadar tekshirish ishlari olib borilmoqda.Yong‘in oqibatida jabr ko‘rgan tadbirkorlar bilan suhbatlasha turib, ularga ayni vaqtda moddiy-ma’naviy ko‘mak zarurligini sezdik. Ularning deyarli har biri katta mablag‘ga kuyib qolmoqda. Hozircha bozor ma’muriyatidan dastlabki yaxshi xabar berildi. Tadbirkorlar o‘zini tiklab olishlari uchun mas’ullar zarur chora-tadbirlarni ko‘rishlariga umid bildiramiz.Isomiddin Po‘latov, Kun.uz muxbiri.
Tasvirchi va montaj ustasi: Faxriddin Hotamov."
https://kun.uz/uz/news/2022/06/07/milliy-gvardiya-snayperi-fuqaroni-otib-qoygan-harbiy-prokuratura-esa-ishni-yopib-yuborgan,2022-12-01 20:36:45.524019,"2022 yil 15 mart kuni Toshkent tuman gaz ta’minot bo‘limi xodimi Davron Nosirov tumandagi Bunyodkor mahallasida fuqaroning uyiga xizmat ko‘rsatish uchun borgan. U gaz hisoblagichga plomba o‘rnatayotgan vaqtda beliga o‘q kelib tekkan.Jabrlanuvchi darhol Toshkent tibbiyot akademiyasi shoshilinch jarrohlik bo‘limiga olib kelinadi. Lekin 16 martga qadar ham shifokorlar uning tanasidagi o‘qni olisholmagan. Shundan so‘ng bemor Mudofaa vazirligining Markaziy harbiy gospitaliga olib kelinadi. U yerda bemor tanasidan o‘q olib tashlanadi.Tayinlangan sud-ballistik ekspertiza xulosasiga ko‘ra, Davron Nosirovning tanasidan olingan metall jism (o‘q) Dragunov merganlik quroli (SVD)ning 7,62 kalibrli o‘q qismi bo‘lib chiqadi. Ma’lum bo‘lishicha, undan 15 mart kuni Davron Nosirov xizmat ko‘rsatayotgan mahalla yaqinida joylashgan Jamoat xavfsizligi universitetining o‘quv mashg‘ulotlari jarayonida foydalanilgan. Bu haqda prokuratura tomonidan jabrlanuvchi ishlaydigan Toshkent tuman gaz ta’minot bo‘limi va u sirtqi ta’limda o‘qiydigan Milliy universitet rahbariyatiga yuborilgan ma’lumotnomada aytiladi.7,62 mm kalibrli Dragunov merganlik miltig‘i – 1957-1963 yillarda Yevgeniy Dragunov boshchiligidagi konstruktorlar guruhi tomonidan ishlab chiqilgan. 1963 yildan boshlab SSSR armiyasida foydalanish boshlangan. Hozirgacha MDH davlatlari, Yaqin Sharq, Hindiston va Xitoy kabi yirik davlatlar armiyasidagi asosiy merganlik qurollari sirasiga kiradi.Yakka jonli nishonlarni yo‘q qilishga mo‘ljallangan qurol optik nishonga olish qurilmasi bilan 1300 metrgacha, ochiq nishonga olish orqali 1200 metrgacha mo‘ljalga oladi.Samarali otish masofasi – 800 metr, nishonlarni samarali yo‘q qila olishi mumkin bo‘lgan masofa – 3800 metr.Qurolning og‘irligi 4,3 kg, uzunligi 1220 mm, patron sig‘imi 10 dona o‘q.Ma’lum qilinishicha, hodisadan ikki hafta o‘tib, 2022 yil 29 mart kuni holat yuzasidan Toshkent harbiy prokuraturasi tomonidan Jinoyat kodeksining 297-moddasi (Atrofdagilar uchun katta xavf manbayi bo‘lgan qurol-yarog‘, shuningdek modda va buyumlar bilan muomalada bo‘lish qoidalarini buzish) 1-qismi bilan jinoiy ish qo‘zg‘atiladi. Nosirovning aytishicha, tergovchi unga 2,3 km uzoqlikdan daydi o‘q kelib tekkanini aytgan.Xaritada Nosirov yaralangan joy va Milliy gvardiyaga qarashli ta’lim muassasasi o‘rtasidagi to‘g‘ridan to‘g‘ri masofa 2 kmga yaqin ekanini ko‘rish mumkin.“Dastlabki ekspertiza xulosasida yengil jarohat deb yozib berishgan ekan, lekin ancha vaqtgacha og‘riq qolmadi. Bir oyog‘imdagi og‘riq ikkinchisiga ham o‘ta boshladi. Keyin markaziy harbiy gospitalda yana ekspertiza qilishga to‘g‘ri keldi”, – deydi Nosirov.Qurolli Kuchlar Markaziy Sud-tibbiy ekspertiza markazi tomonidan o‘tkazilgan keyingi tekshiruvda mutaxassislar o‘qotar qurol ta’sirida Davronbek Nosirovning o‘tirg‘ich nervi zararlanganini, o‘qning mexanik va kontuzion ta’siri ostida jarohatlar va uning asoratlari yuzaga kelganini tasdiqlaydi.Shuningdek, bu jarohatlar, keyinchalik qoldiq asoratlar kechmasa, fuqaroni 10 foizdan 33 foizgacha bo‘lgan mehnat qobiliyatini turg‘un yo‘qotishiga olib keladigan o‘rtacha og‘irlikdagi tan-jarohati sifatida baholanadi.Oradan bir hafta o‘tib, 24 may kuni Toshkent harbiy prokuraturasi ish doirasida, Jamoat xavfsizligi universitetida o‘tkazilgan mashg‘ulotlarga mas’ul mansabdor-ofitserlar harakatida JKning 207-moddasida (Mansabga sovuqqonlik bilan qarash) hamda 2-kursantlar bataloni 4-vzvod 242-o‘quv guruhining bir nechta kursantlari harakatida JK 297-moddasida sodir etilgan jinoyat tarkibi mavjud emas deb topadi.Jinoiy ish JPKning 83-moddasi 2-bandiga asosan harakatdan tugatiladi.Qurolli Kuchlar Markaziy Sud-tibbiy ekspertizasining yuqoridagi xulosasida fuqaro Davron Nosirovga tekkan o‘q aynan Jinoyat kodeksining 297-moddasida nazarda tutilgan atrofdagilar uchun katta xavf manbayi bo‘lgan qurol-yarog‘, shuningdek, o‘q-dori bilan muomalada bo‘lish qoidalari buzilishi natijasida badanga o‘rtacha og‘ir shikast yetkazilganini tasdiqlangan edi.Shuningdek, tergov xulosasida o‘qotar quroldan jarohatlangan fuqaroga salomatligini tiklash uchun sarflangan moddiy xarajatlar va ma’naviy zararni undirish uchun fuqarolik sudiga murojaat qilishi mumkinligi aytiladi.Ayni vaqtda ham Toshkent tibbiyot akademiyasi klinikasida davolanayotgan jabrlanuvchi ish yopib yuborilganidan hamda sog‘lig‘ini tiklash uchun tinimsiz sarflanayotgan moddiy zararlar qoplanmayotganidan norozi ekanini aytmoqda.“Oilamda yolg‘iz boquvchiman, lekin 2,5 oydan beri deyarli yotibman, ortiqcha harakat qilolmayman. “ToshMI”, harbiy gospital va boshqa kasalxonalarda o‘z hisobimdan yotdim, uyda dorilar olib davolandim. Jami 7 ming dollar atrofida pul ketdi, sog‘ligimni tiklayman deb do‘stlarimdan qarz bo‘lib qolganman.Kasalxonaga tushganimdan beri biror marta Milliy gvardiyachilar kelib ko‘rishmadi. Tinch zamonda snayperdan o‘q yeb mehnatga yaroqsiz bo‘lib yotibman, bu yerda jinoyat alomatlari yo‘q, deb ishni yopvoryapti. Tergovchi oxirgi xulosani berib, o‘sha yerda familiyasi kelgan xohlagan birortasining ustidan sudga ariza ber, qurolni kim ishlatganini bilmaymiz, deydi. Qanday qilib bilmaslik mumkin, axir qurol kimgadir biriktirilgan bo‘ladi-ku”, – deydi Davron Nosirov.Kun.uz bilan gaplashgan Milliy gvardiya Jamoat xavfsizligi universiteti prorektori Ikromjon Mahmudov jabrlanuvchiga yordam berilganini ma’lum qildi.“Bu holatda ekspertiza tomonidan otilgan o‘q aynan bizning universitetdan chiqqani tasdiqlangach, biz o‘sha oilaga 3 marta bordik. Xodimlarimiz o‘rtada 10,5 million so‘m pul yig‘ib, oilasiga tashlab keldik. Keyin sog‘ligi tufayli borolmagani uchun o‘qiyotgan joyi – Milliy universitetda muammolari bor ekan. O‘zMU rektoriga vaziyatni tushuntirib, masalani hal qilishga yordam berdik.O‘q masalasiga kelsak, tir – o‘q otish joyimiz chuqurlikda joylashgan va xavfsizlik choralari ko‘rilgan. Tepa qismi ochiq bo‘lsa ham, nishonlarning orqasida beton to‘siqlar bor. 30 yildan buyon shu yerda mashg‘ulotlar qilinadi, lekin hech qachon bunaqa holat bo‘lmagan. O‘q qanday qilib chiqib ketganini hech kim bilmaydi.Shu o‘qni aynan kim otganini ham aniqlashning iloji yo‘q. Chunki tirda kursantlar birdaniga 8 ta yo‘lakdan o‘q otadi. Davron Nosirovga o‘q tekkan vaqtda ham shunday bo‘lgan. Patronning faqat gilza qismida raqam bo‘ladi, uchib chiqadigan o‘q qismida esa hech qanday yozuv bo‘lmaydi.Biz jabrlanuvchiga qonun doirasida har qanday yordam berishga tayyormiz. Oldilariga borganda ham aytdik, sudga murojaat qilinglar, deb. Sud qarori bilan yetkazilgan moddiy va ma’naviy zararni to‘lab beramiz, biz bundan qochmaymiz”, – dedi Jamoat xavfsizligi universiteti prorektori.Davron Nosirovning ish beruvchisi hisoblangan “Hududgazta’minot” AJ matbuot kotibi Mehribon Mametova u bilan sodir bo‘lgan voqeadan xabardor ekanini aytdi.“Hududiy kasaba uyushmasi boshlig‘i tuman bo‘limi rahbarlari uni oldiga borib holidan xabar olishgan. Shuningdek, unga tegishli hujjatlarni taqdim qilganda qonunchilikda ko‘rsatilgan yordamlarni olishi haqida tushuntirishlar berilgan. Hozir u rasman “bolnichniy”da, ishdan bo‘shatilmagan. Biz xodimlarimizni tashlab qo‘ymaymiz”, – dedi u.Harbiy prokuratura matbuot kotibi Kun.uz muxbiri bilan suhbatda jabrlanuvchining onasi yozgan ariza asosida Toshkent harbiy prokuraturasi tomonidan ishni qayta ko‘rish boshlanganini ma’lum qildi."
https://kun.uz/uz/news/2022/06/07/ozagrolizing-ozbekiston-lizing-bozori-yetakchisi-xalqaro-moliya-bozoriga-kirib-bormoqda,2022-12-01 20:36:47.137565,"“O‘zagrolizing” aksiyadorlik jamiyatining 2019-2021 yillardagi moliyaviy-xo‘jalik faoliyati dunyoning yetakchi auditorlik tashkilotlaridan biri - “Grant Thornton” tomonidan o‘rganib chiqilib, ijobiy auditorlik xulosasi berildi.Ushbu muvaffaqiyat, tashkilotga xalqaro kredit reytinglaridan joy olish, xalqaro moliya bozorida yevrobondlar joylashtirish va eng asosiysi to‘g‘ridan to‘g‘ri chet el investitsiyalari, uzoq muddatli va past foizli kredit mablag‘larini jalb qilish hisobiga lizing xizmatlari ko‘lamini kengaytirish va respublika qishloq xo‘jaligi korxonalari texnika parkini modernizatsiya qilish bo‘yicha faoliyatni keskin jadallashtirish imkonini beradi.Ma’lumot uchun, hozirgi kunda tashkilot 60 ga yaqin turdagi zamonaviy qishloq xo‘jaligi texnikalarini qulay shartlarda lizing asosida yetkazib bermoqda, natijada 2021 yilda texnika yetkazib berish bo‘yicha o‘sish sur’ati oldingi yilga nisbatan 120 foizni tashkil etdi.Rasmiy saytTelegramFacebookInstagramReklama huquqi asosida"
https://kun.uz/uz/news/2022/06/07/tdpuning-sobiq-dekan-orinbosari-nomusga-tegish-boyicha-aybsiz-deb-topildi,2022-12-01 20:36:48.552602,"2021 yilning oktabr oyida Nizomiy nomidagi Toshkent davlat pedagogika universiteti Professional ta’lim fakulteti binosidagi voqea bo‘yicha jinoyat ishi yuzasidan sud yakuniga yetdi.Toshkent shahar sudi matbuot xizmati xabariga ko‘ra, sudlanuvchi Bog‘abek Yo‘ldoshevga oid jinoyat ishini ko‘rib chiqish bo‘yicha yopiq sud jarayoni bugun, 7 iyun kuni jinoyat ishlari bo‘yicha Yakkasaroy tuman sudida nihoyasiga yetib, hukm e’lon qilingan.38 yoshli Yo‘ldoshev Jinoyat kodeksining 25,118-moddasi 1-qismi va 104-moddasi 1-qismi bilan ayblanayotgan edi. Sud hukmiga ko‘ra, u Jinoyat kodeksining 25,118-moddasi 1-qismida nazarda tutilgan jinoyatni sodir etganlikda aybsiz deb topildi.Shu bilan birga, sudlanuvchi Jinoyat kodeksining 104-moddasi (qasddan badanga og‘ir shikast yetkazish) 1-qismi bilan aybdor deb topilib, unga 3 yil muddatga ozodlikdan mahrum qilish jazosi tayinlandi. Tayinlangan jazo manzil-koloniyalarda o‘tattirilishi belgilandi.Manfaatdor shaxslarga mulkiy undiruv masalasida fuqarolik sud ish yurituvi tartibida murojaat qilish lozimligi tushuntirildi.Eslatib o‘tamiz, oktyabr oyida TDPUda 3-kurs talabasi bo‘lgan qiz dekan o‘rinbosarining 2-qavatdagi xonasi derazasidan pastga tushib ketgan edi. Qizning yaqinlari mansabdor uni derazadan itarib yuborganini aytgandi. Yo‘ldoshev o‘sha vaqtda hibsga olingan, ko‘p o‘tmay ishdan bo‘shatilgandi."
https://kun.uz/uz/news/2022/06/07/qashqadaryodan-ish-izlab-kelgan-4-bolali-oila-toshkentda-kochada-qolib-ketdi,2022-12-01 20:36:50.021042,"Oliy Majlis Senatining Xotin-qizlar va gender tenglik masalalari qo‘mitasi ijtimoiy tarmoqlarda ko‘tarilgan, ayollarga oid 2 ta muammoli holatni o‘rgandi. Bu haqda Senat matbuot xizmati Kun.uz'ga xabar berdi.5 iyun kuni Facebook'dagi Maslahat.uz guruhida qoldirilgan postda surxondaryolik er-xotin Toshkentga ishlash uchun kelib, chorasiz holda qolgani haqida ma’lum qilingan.“Dahshatlisi, ayol kesarcha bilan tug‘ishi kerak, avvalgi uch farzandini ham kesarcha yo‘li bilan tuqqan chunki. Xullas, ularni shu ahvolda tashlab keta olmadim, ishxonamizning sexiga joylashtirdim. Qo‘limizdan kelguncha, yotoq va oziq-ovqat bilan ta’minladik.Sizlardan iltimos, hozir bu ayolga tibbiy ko‘rik, hujjat, kiyim (bolalar va o‘ziga, chaqaloqqa kiyilgani bo‘lsa ham) judayam zarur. Ayolning bugun-erta ko‘zi yoriydigan. Davlat tomonidan mobodo biron yordam ololsak, unga ham vositachi bo‘linglar, iltimos”, deya yozgan Go‘zal Nazarqosimova ismli foydalanuvchi.Senat qo‘mitasining o‘rganishicha, shar’iy nikoh bilan yashayotgan er-xotin R.Abrayev va F.Shoto‘rayeva ijtimoiy og‘ir ahvolda, rasmiy hech qayerda ishlamaydi, uch nafar farzandi bor. Toshkent shahriga ish izlab kelishgan. 5 iyun kuni Toshkent tibbiyot instituti huzuridagi tug‘uruqxonada kesarcha usulda to‘rtinchi farzandi tug‘ilgan.Yuqoridagi post muallifi oilani o‘zi ishlaydigan sexga joylashtirgan va ularning nomiga xayriya asosida pul yig‘ilib, ayol uchun kerakli dori-darmonlar sotib olingan.Senat qo‘mitasi tomonidan ona-bola holidan xabar olinib, kerakli muolajalar uchun dori-darmon, oziq-ovqat va moddiy yordam ko‘rsatilgan. Shuningdek, F.Shoto‘rayevani “Ayollar daftari”ga kiritish, rasmiy nikoh bilan bog‘liq masalalar yuzasidan tegishli mutasaddilar bilan ko‘rib chiqish uchun Qashqadaryo viloyati, Dehqonobod tumani hokimligiga topshiriqlar berilgan.Qo‘mita tomonidan vaziyati o‘rganilgan yana bir ayol – Z.R. Toshkent shahar Bektemir tumanidagi xonadonlarning birida ijara shartnomasiz yashaydi. O‘rganish davomida ayol fuqarolik pasportini yo‘qotib qo‘ygani, rasmiy hech qayerda ishlamasligi, qaramog‘ida otasi boshqa bo‘lgan 2 nafar voyaga yetmagan 6 yosh va 2 yoshli qiz farzandlari borligi, farzandlariga otalik belgilangani bilan nafaqa to‘lanmasligi aniqlangan.Qo‘mita tavsiyasi bilan Z.R.ning bandligini ta’minlash uchun Nurafshon mahallasida jamoatchilik ishiga jalb qilingan. Shuningdek, mahalla binosining bo‘sh turgan ikki xonasini ta’mirlab, yashash uchun sharoit qilib berishga, fuqarolik pasportini tiklagunga qadar vaqtinchalik ro‘yxatga qo‘yish, zudlik bilan tibbiy ko‘rikdan o‘tkazish , qiziqishiga ko‘ra monomarkazda qandolatchilik yo‘nalishi bo‘yicha o‘qitish va o‘z tadbirkorligini yo‘lga qo‘yish uchun subsidiya ajratish rejalashtirilgan."
https://kun.uz/uz/news/2022/06/07/farzand-asrab-olishni-faqat-baxtli-va-tokis-oilalargagina-tavsiya-qila-olaman-murod-nazarov,2022-12-01 20:36:51.463715,"“Avvalo, bu ishda menga Jahongir akaning (Toshkent shahar hokimi Jahongir Ortiqxo‘jayev nazarda tutilmoqda – tahr.) oilasi o‘z misolida ibrat bo‘lgan. Ularda ham shunday – bir qizni asrab olib, o‘qitib, o‘stirib, chiroyli qilib uzatishdi.Nigora kelinoyim (Ortiqxo‘jayevning turmush o‘rtog‘i – tahr.) – hech kimga bildirmasdan juda ko‘p ehson qilib yuradigan nihoyatda yaxshi ayol. Menimcha, Jahongir akaning “Jahongir aka” bo‘lishida ham kelinoyimning xizmatlari katta.Shu ayol bir kuni menga mehribonlik uyidagi bolalarni ruhlantirish uchun ular bilan suhbat qilib kelishni taklif qildi. Bolalarim bilan shu suhbatda tanishganman. Ular bilan aloqa o‘rnatganman va vaqti-soati kelib, ular farzandlarimga aylandi. Bularga Nigora kelinoyim sababchi bo‘lgan.Shaxsiy hayotimda nima o‘zgardi? Avvalo xursandchilik. Bu – kuch ham. Ishdan charchab boraman, bunday paytda asablar uchiga chiqqan bo‘ladi. Ularni ko‘rib...Ular bilan katta stol atrofida ovqatlanganda, yugurib kelib, meni “adajon”, deya quchoqlaganda, hamma charchoqlarim chiqib ketadi.Shu bilan birga yashash tarzimda ham tabiiyki o‘zgarishlar bo‘ldi. Bu nima degani? Deylik, avval do‘stlarim bilan ko‘proq o‘tirolishim mumkin edi. Hozir bunday yig‘inlar keskin kamayib ketdi. Hozir bolalarga ko‘proq e’tibor berishim kerak. Ularga e’tibor kerak. Avval chet elga chiqsak, 7-8 kishi tezda chiqib ketaverardik. Bu osonroq edi. Hozir 16-17 kishi bo‘lib ketdik. Endi chet elga chiqishimiz kamaydi.Bitta narsani olayotganimda, yo‘q, bunisini olaqolay, deya o‘zimni qisish, ortiqcha xarajatlardan tiyishim ko‘paydi. Uxlash kamroq bo‘lyapti.Yana bir misol, avvallari ayolim bilan do‘konlarga kirsak, 3-4 nafar bolaga kiyim olish osonroq edi. Yaqinda ayolim bir do‘konga kirib ketdi. Ikki soatdan keyin qaytib chiqdi. Baraka topsin, qarasam, katta sumkada 14 bolamizga kiyim-kechaklar olib chiqibdi.O‘zingizga oldingizmi, desam, keyinroq olarmiz, dedi. Bunga ham tayyor turish kerak. Lekin bunda ichki baxt hissi juda katta”, – dedi Murod Nazarov.U shuningdek, sayt muxbirining buni boshqalarga ham tavsiya qilasizmi, deya bergan savoliga “yo‘q” deb javob berdi. U bu javobini shunday qo‘shimchalar bilan izohladi:“Targ‘ib qilishga ham, tavsiya qilishga ham shoshmayman. Bola asrab olganimni eshitgan yana o‘nlab odamlar bizga ham yordam ber, deya so‘radi. Lekin ularning ba’zilariga yordam berdim, ba’zilariga esa yo‘q.Bir narsani aytish kerak, bizdagi mehribonlik uylarida bolalarni sharoiti qoniqarli darajada. A’lo emasdir lekin yomon ham emas. Bolalarni qorni to‘q, egni but. Ular davlat va nodavlat tashkilotlar tomonidan qarovga olingan. Qolaversa, xalqimiz g‘amxo‘r, diniy qadriyatlarimiz ham yetimni boshini silashni buyuradi.Ba’zi odamlar bolalarni o‘z qaramog‘iga oladi, lekin ularning ayrimlarida hali oilaviy uyg‘unlik, tinchlik yo‘q. Ular bu bilan bolani battar stressga tushirib qo‘yadi.Shuning uchun, bunga avvalo oila tayyor bo‘lishi kerak. Oila shuningdek, to‘la-to‘kis baxtli bo‘lsa, ota-ona nafaqat puli, mehrini ham o‘z bolalaridan orttira olaman, deya ishonsa, unda qilsin. Bunga targ‘ib qilaman. Shoshishmasin.Men ham ataylab to‘qqizta farzand olmadim, bu – Xudoning taqdiri. Eshitishimcha, hozir mehribonlik uylaridan olingan bolalarning yarmidan ko‘pi yana o‘sha yerga qaytib boradi. Bu bola uchun qanday stressligini bilasizmi? Birinchi stress bolani o‘sha joyga tashlab ketishgani bo‘lsa, ikkinchisi – ketib, yana qaytib kelish. Bu uning uchun butun umrlik jaroxat degani. Shoshish kerak emas. Shuning uchun ham odamlarni bu ishga targ‘ib qilishga shoshmayman”.Intervyuni to‘liq holda yuqoridagi video orqali tomosha qilishingiz mumkin. Ilyos Safarov suhbatlashdi.
Tasvirchi va montaj ustasi – Abdusalim Abduvohidov."
https://kun.uz/uz/news/2022/06/07/davoga-muhtoj-tibbiyot-navoiyda-shifokor-bemorlardan-noqonuniy-pul-olib-kelgani-malum-boldi,2022-12-01 20:36:52.961641,"Kun.uz’ga Navoiy viloyati Navbahor tumani ko‘p tarmoqli markaziy poliklinikasida shifokor bemorlardan pul olayotgani haqida murojaat kelib tushdi. Tahririyat jurnalisti holat yuzasidan kichik surishtiruv o‘tkazdi. Ma’lum bo‘lishicha, stomatolog shifokor Ilyos Jo‘rayev fuqarolardan muolaja uchun noqonuniy ravishda pul olgan. Buni poliklinika bosh stomatologi Jo‘rabek Madaliyev tasdiqladi (tahririyatda bunga dalil bo‘luvchi audio materiallar ham mavjud).  Navbahor tumani tibbiyot birlashmasi boshlig‘i Yodgor Abdualimov holatni shunday izohladi:“Tibbiyot birlashmamizda bepul va pulli xizmat ko‘rsatish bo‘limlari bor. Pulli tibbiy xizmat ko‘rsatish bo‘limi shifokori men tasdiqlagan preyskurant asosida pul olishga haqqi bor. Unda ham to‘lov kassada amalga oshiriladi hamda bemor kvitansiyani shifokorga olib boradi va belgilangan tibbiy xizmatni oladi. Shifokor pulni to‘g‘ridan to‘g‘ri o‘zi olishga haqli emas. Poliklinikada bugungi kunda pulli xizmat ko‘rsatish bo‘limida bir nafar, bepul bo‘limda esa 3 nafar stomatolog faoliyat olib boradi. Agar shifokor (Ilyos Jo‘rayev bepul tibbiy xizmat ko‘rsatish bo‘limida faoliyat yuritgan - tahririyat) bemordan pul olganligi tasdig‘ini topsa, unga nisbatan qonuniy chora ko‘riladi”.Poliklinika bosh stomatologi Jo‘rabek Madaliyevga ko‘ra, shifokor Ilyos Jo‘rayev faqatgina bir bemordan uning tishiga “svetoplomba” qo‘ygani uchun pul olgan. Mazkur turdagi tish qoplamasi davlat tomonidan bepul beriladigan dori-darmonlar va tibbiy buyumlar ro‘yxatida yo‘qligi sababli shifokor uni o‘z hisobidan qo‘ygan. Biroq bu “oqlov” qonunchilikka zid. Aslida davlat tibbiyot muassasasida ishlovchi shifokor bemordan muolaja uchun naqd ko‘rinishida pul olishga haqli emas. Prezidentning joriy yil 25 apreldagi “Birlamchi tibbiy-sanitariya yordamini aholiga yaqinlashtirish va tibbiy xizmatlar samaradorligini oshirish bo‘yicha qo‘shimcha chora-tadbirlar to‘g‘risida”gi qaroriga ko‘ra, tuman (shahar) ko‘p tarmoqli markaziy poliklinikalarida davlat tomonidan kafolatlangan bepul tibbiy xizmat turlaridan tashqari xizmat turlarini pulli asosda tashkil etishga ruxsat berilgan. Qaror bilan aholiga ko‘rsatilayotgan birlamchi tibbiy-sanitariya yordamining sifatini yaxshilash, tibbiyot xodimlarini qo‘llab-quvvatlash va faoliyati samaradorligini oshirish bo‘yicha chora-tadbirlar dasturi tasdiqlangan. Unga ko‘ra Sog‘liqni saqlash vazirligining buyrug‘i asosida tuman (shahar) ko‘p tarmoqli markaziy poliklinikalarida davlat tomonidan kafolatlangan bepul tibbiy xizmat turlaridan tashqari pulli asosda tashkil etiladigan tibbiy xizmatlar ro‘yxati tasdiqlanadi. Bunda, pulli xizmatlardan tushayotgan mablag‘larning ochiqligi va shaffofligini ta’minlash, ularning hisobini yuritish va foydalanish ustidan samarali nazorat tizimi yaratiladi. Zarur hollarda esa pullar tushumini monitoring qilish maqsadida maxsus axborot tizimini yaratish ko‘zda tutilgan. Sog‘liqni saqlash vazirligining bu buyrug‘i 2022 yil iyun oyida qabul qilinishi belgilangan.Navoiy viloyati tibbiyot boshqarmasi ma’lumotiga ko‘ra esa Sog‘liqni saqlash vazirining 2016 yil 2 avgustdagi 340-sonli buyrug‘i bilan tizimda qo‘shimcha pulli servis xizmatlari joriy etilgan va ushbu xizmatlar bemorlarga ularning hohishiga asosan ko‘rsatiladi. Ta’kidlanishicha, barcha tibbiyot muassasalarida pulli tibbiy xizmat ko‘rsatish tartib va qoidalari, xizmat turlari va narxlari aks ettirilgan axborot burchaklari bo‘lishi kerak. Pulli tibbiy xizmat ko‘rsatuvchi muassasalarda fuqarolar bilan shartnoma tuzilishi va ularga pul to‘langanligi to‘g‘risida kvitansiya berilishi lozim.Prezident tomonidan sohani isloh qilish borasida olib borilayotgan chora-tadbirlarga qaramay ochiqchasiga cho‘ntagini o‘ylayotgan bu kabi shifokorlarga qat’iy chora ko‘rilmas ekan, tibbiyot tizimi “kasallanishda” davom etadi.Tahririyat: Maqola tayyorlanish jarayonida murojaatchi shifokor Ilyos Jo‘rayev uyiga borib, kechirim so‘raganini ma’lum qildi. Ammo Kun.uz bu ko‘pchilikning dardi bo‘lganligi sababli maqolani e’lon qilishni ma’qul topdi.   "
https://kun.uz/uz/news/2022/06/07/ohangaronda-mashinasi-jarima-maydoniga-olib-ketilayotgan-haydovchi-ozini-avtomobildan-tashlab-yubordi,2022-12-01 20:36:54.475584,"Joriy yilning 20 may kuni Toshkent viloyati Ohangaron tumani O‘zar qishlog‘i hududidan o‘tgan Nurafshon-Ohangaron avtomobil yo‘lining 52-kilometrida Ohangaron yo‘nalishi bo‘ylab harakatlanib kelayotgan, “VAZ-2121” rusumli davlat raqami avtomashina YHXB inspektorlari tomonidan tekshirish uchun to‘xtatilgan.Ichki ishlar vazirligi matbuot xizmati xabariga ko‘ra, 1995 yilda tug‘ilgan haydovchi G‘.Sh.ning avtotransport boshqarish uchun me’yoriy hujjatlari yo‘qligi aniqlangan.Haydovchiga nisbatan Ma’muriy javobgarlik to‘g‘risidagi kodeksning 135-moddasi 1-qismi bilan elektron ma’muriy bayonnoma rasmiylashtirib, avtomashinani vaqtinchalik jarima maydoniga joylashtirish uchun Ohangaron tumani, Oybuloq qishlog‘i hududida, YHXB inspektori boshqaruvida harakatlanib ketayotganida, avtotransport old o‘rindig‘ida o‘tirgan haydovchi G‘.Sh. avtoransport eshigini ochib, o‘zini avtomashinadan tashlab yuborgan. YHXB inspektorlari tomonidan haydovchi G‘.Sh.ga birinchi tibbiy yordam ko‘rsatilib, Ohangaron shahar tibbiyot birlashmasiga yetkazilganda, unga “Bosh miya ochiq jarohati, bosh miya qon quyilishi og‘ir holati, bosh miya siljib sinish” tashxisi qo‘yilgan.Joriy yilning 6 iyun kuni soat 23:00 larda fuqaro G‘.Sh. Toshkent shahrida joylashgan 39-sonli shifoxonada ko‘rsatilgan muolajalarga qaramasdan vafot etgan.Holat yuzasidan prokuratura organlari tomonidan tekshiruv o‘tkazilmoqda, deyiladi IIV xabarida."
https://kun.uz/uz/news/2022/06/06/nest-onedagi-namoyish-narxi-osmon-uylar-biznes-va-oila-murod-nazarov-bilan-katta-intervyu,2022-12-01 20:36:56.022373,"Bu – o‘zbekistonlik tadbirkor Murod Nazarov va uning Nest One qurilish kompaniyasi atrofida so‘nggi vaqtlarda sodir bo‘lgan voqealar.Kun.uz muxbiri tadbirkor bilan kompaniya atrofidagi ushbu voqealar, biznes, oila, O‘zbekistonda xavfi ortayotgan oligarxiya, korrupsiya, ishsizlik, soliq va boshqa mavzularda katta intervyu uyushtirdi.— Murod aka, o‘zbekda bir odat bor. Qurilish qilayotgan kishinikiga “horma”ga o‘tiladi. Biz ham “horma”ga o‘z savollarimiz bilan kelaverdik. Xo‘sh, nima quryapsiz o‘zi?— Nest One –“Murad Buildings” hamda Turkiyaning “O‘zguven” kompaniyasi hamkorligida qurilayotgan inshoot. Nest One O‘zbekistondagi eng baland, osmono‘par bino. U – nafaqat yurt, balki butun xalqimiz uchun o‘zgacha chaqiriq, oson bo‘lmagan chiroyli loyiha.— Murod aka, siz bilan kompaniyangiz ishchilari maoshi kechikkani sababli norozilik namoyishiga chiqqan 17 may kuni gaplashgan edik. O‘shanda siz bu voqealarni kimdir uyushtirayotgan bo‘lishi mumkinligi haqida gapirgandingiz. Xo‘sh, chindan ishchilarni kimdir ko‘chaga olib chiqqanmikan yo taxmin o‘zini oqlamadimi?— O‘sha kuni nima, qanday bo‘lganini o‘zimiz ham tushunmay qoldik. Bunday hodisa bo‘lishiga hayron ham qoldik. Shov-shuv bo‘lib ketgach, hududga o‘zim ham yetib keldim. Obektning yoniga kelgach, hammayoq tinchligini ko‘rib: “Nima uchun bunaqa shov-shuv qilyapsizlar?” dedim.Ayrimlarning aytishi bo‘yicha, voqeadan ikki kun oldin tomning ustida qilgan oshimiz sabab bo‘lgan bo‘lishi mumkin. Chunki bu jarayonga hamma mehmonlarni ham chaqirolmadik. Chunki bu hali bitmagan bino va uning ustiga hammani ham olib chiqishning imkoni yo‘q.Shuning uchun bu shov-shuvni tarqatganlarga nisbatan: “Vahima qilmanglar oshga chaqirmagan bo‘lsam”, degan ma’noda gapirgan edim. O‘shanda siz bilan ham gaplashganimda, voqea nega yuz bergani va shov-shuv bo‘lib ketganini bildirgandim. Nima uchun xodimlar ko‘chaga namoyish qilib chiqishdi, bizda bunaqa muammolar avval yo‘q edi. Balki uyushtirilganmikan, deb shoshilinch aytib o‘tildi, lekin mana, 10 kunlik surishtiruv natijasidan bildikki, yo‘q, buni hech kim uyushtirmagan. Voqeaning obektiv sabablari bor.Fikrimcha, bo‘lgan voqealardan faqat xulosa chiqarib, hushyorroq bo‘lishimiz kerak.— Tasavvurimizda bugun Toshkentda juda ko‘p turar joylar qurilmoqda. Ularning hammasiga ham xaridor bormi? Nega bu savolni beryapman: bugun Toshkentdagi uylar narxi aholining o‘rtacha daromadlariga shunchalik nomutanosibki, sizlar qurayotgan uylarni puldor olmasa, boshqasi ololmaydi-da.— Bilasizmi, aslida butun dunyoda ham uyli bo‘lish oson emas. Sovet paytida ham xodimlar umri davomida uy olish uchun pul yig‘ishgan. Yoki bo‘lmasa, dalalarda joy bo‘lsa, o‘zi borib qurib olgan.Uy olish – faqat bizda emas, chet davlatlarida ham oson bo‘lmagan narsa. Agar kimdir uy sotib ololsa, juda xursand bo‘ladi, bu bilan maqtanadi. “Ipoteka krediti bilan oldim” deydi. Ha, to‘g‘ri, ipoteka bozori bizda sekin-sekin rivojlanyapti. Avval u umuman yo‘q edi, hozir esa ozgina bor. 17 foizli ipoteka kreditlarimiz bor. Boshqa davlatlarda biznikiga o‘xshab 10-15 yil emas, 20-30 yilga beriladi. Biz ham sekin-asta shu jarayonga yetib kelyapmiz.Har bir jamiyatda bo‘lgani kabi O‘zbekistonda ham o‘ziga yarasha boy qatlamlar borki, ular bittadan ortiq uy olish imkoniyatiga ega. Bu tabiiy.Albatta, “Hozir uylaringizni kim olyapti?” deb so‘rashingiz mumkin. Ochiq aytaman, kompaniyamiz qurayotgan uylarning aksar xaridorlari – tadbirkorlar. Ularning aksariyati – maoshi yuqori menejyer xodimlar, biznes egalari yoki yakka tartibdagi tadbirkorlar. Chunki biz uylarni biznes va “premium segment” uchun quramiz. Lekin komfort, standart yoki ijtimoiy uylar qurayotgan boshqa kompaniyalar ham bor. Va ular ko‘proq. Uy-joy biznesida piramida bor: pastdan keng bo‘lgani arzon hisoblanadi, narxi qimmatlashgan sari uylar yuqoriga qarab kamayib boraveradi.O‘zbekistonda yiliga o‘rtacha 50 mingta xonadon sotilsa, shuning 5 foizi premium, 10 foizini biznes qatlam, qolgan 85 foizini komfort va standart qatlam, ya’ni ijtimoiy uylar tashkil qiladi. Biz bu qatlamga kirmaganmiz, lekin bu yerda, masalan, chiroyli loyihalardan “Yangi Choshtepa”, Yunusobodda “Manzara” degan loyihalar bor. Standart-klass oddiy uylar, narxlari ham hamyonbop. 1 kvadrat metrga, bilishimcha, 6-7 mln so‘m. Bunday uylar ko‘p qurilmoqda. O‘zimizning xalqimiz olyapti, kreditga olishmoqda.Intervyuni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi.
Tasvirchi va montaj ustasi – Abdusalim Abduvohidov."
https://kun.uz/uz/news/2022/06/06/100-ming-dollarlik-xonadonlar-inshoot-nigohida-darhon-avenue,2022-12-01 20:36:57.544266,"“Inshoot” loyihasining yangi soni Toshkent markazida neoklassika uslubida qurilgan Darhon Avenue turar joy majmuasiga bag‘ishlandi. Mualliflar majmua va undagi xonadonlar bilan tanishib, ko‘pchilikni qiziqtiradigan savollarga loyiha rahbaridan javob oldi.10 qavatdan iborat, Mirzo Ulug‘bek tumanida qurilgan Darhon Avenue'ning loyihasi puxta o‘ylangan, hududida qulay kirish yo‘li, avtoturargoh va bolalar maydonchasi bor.“Xonadon xarid qilishda barcha birinchi o‘rinda uning joylashuviga katta e’tibor qaratadi. Biz ham shu kabi omillarni hisobga olib, shahar markazi – Darxon mavzesini tanlaganmiz”, deydi majmua rahbari G‘ulom Mahkamov.Premium-klass xonadonlarning narxi qancha? G‘ulom Mahkamovning aytishicha, hozirda Toshkentda premium-klassdagi uylarning o‘rtacha narxi kvadratiga 10 million so‘mdan boshlanadi. Premium-klass darajasidan bir pog‘ona past xonadonlarning narxi o‘rtacha 7-8 millionga teng.“Tanlangan hudud va majmuaning qurilishida ishonchli va yuqori sifatli xomashyolardan foydalanilgani sababli premium-klassdagi xonadonlar narxi balandroq bo‘ladi. Bizda 54,34 kvadratdan 302 kvadrat metrgacha maydonga ega xonadonlar sotiladi, ulardan eng talabgiri – kichik hajmli xonadonlardir. Sababi – aksariyat mijozlarimiz xonadon xarid qilib, uni ijaraga beradi, shuning uchun ularga kichikroq maydondagi xonadonlar qulay”, deydi suhbatdoshimiz.Majmuada qo‘riqlanadigan “yopiq hovli” konsepsiyasi joriy etilgan. Hovli markazida favvora bor. Avtoturargohni qisman bolalar maydonchasining ostiga joylashtirish orqali ham maydonchani kengaytirishga, ham avtomobillarni yog‘ingarchilikdan pana qilishga erishilgan.Inshoot fasadi ranglarida och qaymoq rang va kulrang mohirona uyg‘unlashtirilgan; klassika uslubi elementlariga ko‘zingiz tushadi. Faqat 2-3-qavatlarda ochiq balkon bor. Balkonlar joylashuviga qarab 2 xil – an’anaviy va fransuz uslubida.Biz 9-qavatdagi ta’mirlangan xonadonlardan biri bilan tanishdik. 94 kvadrat metrli xonadonning eng e’tiborimizni tortgan jihati – mehmonxonaning aylana shaklida ekani. Shuningdek, derazalarning barchasi polgacha uzaygan fransuzcha uslubda ishlangan.Xuddi shu tipdagi, hali ta’mirlanmagan xonadonni ham ko‘zdan kechirdik. Barchasi haqida batafsil video orqali tanishing. Yangi “Inshoot” loyihasi haqidagi fikr-mulohazalaringizni izohlarda kutib qolamiz."
https://kun.uz/uz/news/2022/06/06/sizning-ishonchingiz-uzcard-rivojlanishi-uchun-stimuldir,2022-12-01 20:36:58.878696,"O‘z oldiga ulkan maqsadni qo‘yib, mamlakatdagi yetakchi kompaniyalardan biri bo‘lib qolish uchun UZCARD to‘lov tizimining foydalanuvchilari doimo yordam berib kelgan, chunki aynan ular bizning jamoamizni, UZCARD mahsulot va xizmatlarini yaratish, joriy etish va takomillashtirishga doimo turtki bo‘lgan.Biz mijozlarimizni qadrlaymiz va hurmat qilamiz, ular uchun imkon qadar foydali bo‘lishga intilamiz, shuning uchun biz xizmat ko‘rsatish darajasini, xizmatlarimiz miqdori va sifatini doimiy ravishda yaxshilashga harakat qilamiz. Ilg‘or texnologiyalar yordamida bir qator yangi funksiyalarni o‘z ichiga olgan, shuningdek, yuqori tezlik, xavfsizlik va qulaylikni ta’minlovchi ekotizim qurmoqdamiz.UZCARD'ning uzoq muddatli ish jarayoni doimo o‘z foydalanuvchisining ehtiyojlaridan kelib chiqib, naqd pulsiz hisob-kitoblarni rivojlantirish uchun vektorni belgilab beradi. Shunday qilib, UZCARD kartalarini NFS qo‘llab-quvvatlovchi kontaksiz kartalari qatoriga o‘tkazish amalga oshirilmoqda, bir qator kobeydj mahsulotlari taqdim etilmoqda, terminal va bankomatlar dasturiy ta’minoti doimiy ravishda yangilanib, xizmatlar bilan to‘ldirilmoqda, mamlakat jamoat transportida yo‘l haqini yig‘ishning avtomatlashtirilgan tizimi kengaymoqda, xalqaro transferlar rivojlanmoqda va hokazo.UZCARD jamoasi, naqd pulsiz hisob-kitoblar dunyosida yurtdoshlarimiz hayotini yanada qulay va xavfsiz qilish uchun hech qachon erishgan yutuqlari bilan cheklanmaydi va muvaffaqiyat sari yangi yo‘llarni ochadi!Reklama huquqi asosida"
https://kun.uz/uz/news/2022/06/06/chilonzorda-rayhon-milliy-taomlar-oshxonasida-yongin-sodir-boldi,2022-12-01 20:37:00.283105,"6 iyun kuni soat 18:37 da Toshkent shahar Chilonzor tumanida joylashgan «Rayhon» milliy taomlar binosining tom qismida yong‘in kelib chiqqan.Favqulodda vaziyatlar vazirligi matbuot xizmati xabar berishicha, yong‘in haqidagi xabarga asosan 4 ta yong‘in-qutqaruv ekipaji zudlik bilan voqea joyiga yetib borib, yong‘in soat 19:03 da to‘liq o‘chirilgan.Yong‘in sabablari hamda yetkazilgan zarar miqdori hozircha aniq emas.Avvalroq olovni mustaqil o‘chirish uchun qilingan harakat Toshkent davlat texnika universiteti o‘quv binosi yonidagi oshxonada kelib chiqqan yong‘in kattalashib ketishiga sabab bo‘lgan, Olmazor tumanida joylashgan ikki qavatli milliy taomlar oshxonasi yonib ketgan, Chilonzordagi «Shovotlandiya» kafesida yuz bergan yong‘in oqibatida 5 kishi halok bo‘lgandi. "
https://kun.uz/uz/news/2022/06/06/qulday-muomala-qilishadi-asaka-yog-aj-xodimlari-ish-haqi-kamligi-va-sharoit-yoqligidan-norozi,2022-12-01 20:37:01.719899,"“Asaka yog‘” AJning bir guruh ishchilari korxona faoliyati, yuzaga kelayotgan muammolar bo‘yicha tahririyatga murojaat yo‘lladi. Kun.uz muxbiri korxonada bo‘lib, ular bilan muloqot qildi. Ishchilarning ta’kidlashicha, korxona avvallari to‘liq quvvatda ishlagan. So‘nggi yillarga kelib esa ish jarayonida uzilishlar kuzatilmoqda. Xodimlarning oylik maoshlari o‘z vaqtida berilmayapti. “Ish haqimizni so‘rab janjal ko‘tarsak, oylik berishadi, keyingi oydan yana shu ahvol. 3-4 oy ishlagan bo‘lamiz, bu yog‘iga yana qarzga ketyapmiz. Biz ham xonadonimizga oylik olib borishimiz kerak: bola-chaqamiz bor, gaz, suv, elektr energiyasiga to‘lov qilamiz. Oyliklarimiz miqdori juda kam. Yangi ishga kirgan xodim bir mln so‘m atrofida oylik oladi. Qariyb 30 yildan beri ishlayotganlar 500 ming so‘m oylik olamiz” — deydi korxona ishchisi Nazirjon Nishonov.Korxona xodimi Bahodir Dadaboyevning ma’lum qilishicha, ishchilarga munosib ish sharoit yaratilmagan, maxsus kiyim-bosh berilmaydi, ovqatlanish uchun ham imkoniyat yo‘q:“Zavodning oshxonasi bo‘lsa-da, gigiyenaga to‘g‘ri kelmaydigan joylarda ovqatlanamiz. Kasaba uyushmasi tomonidan ajratiladigan mablag‘ni zavod rahbarlari shaxsiy manfaatiga ishlatib yubormoqda. Ishchilar kasal bo‘lganida, to‘y yoki ta’ziyalarda hech qanday yordam berilmayapti”.Korxona rahbarlari bilan bog‘lanishga urinishlarimiz, korxonaga kirishga urinishimiz samarasiz bo‘ldi. Bir oz tortishuvlardan so‘ng bo‘lim boshlig‘i Baxtiyor Abdug‘aniyevni bizga ro‘baro‘ qilishdi. U holatga quyidagicha izoh berdi:“Mart oyining oxirida korxona to‘xtadi. Buning asosiy sababi xomashyoning tanqisligida. Oyliklar vaqtida berilmoqda. Imkon darajasida ishchilarga yordam ham qilinyapti. Oshxona qurilgan, lekin jihozlari olib kelinmagani uchun ishlamayapti. Korxona aylanma mablag‘i yo‘qligi tufayli oyliklar ko‘tarilmayapti”.  Korxona rahbarlarining OAVdan qochishi, muxbirlarning sharoitlar bilan tanishishiga to‘sqinlik qilishi, xodimlarning e’tirozlari bilan korxona ma’muriyati munosabati o‘rtasidagi qarama-qarshilik ko‘plab savollarni yuzaga keltirmoqda.Bu masala tegishli tashkilotlar, jumladan, Kasaba uyushmalari federatsiyasi hamda Bandlik va mehnat munosabatlari vazirligi tomonidan o‘rganilib, muammolar bartaraf etilishi lozim.Abduvali Qurbonov
Kun.uz muxbiri,
Azizbek Ismoilov
tasvirchi. "
https://kun.uz/uz/news/2022/06/06/qashqadaryoda-dori-olib-berishini-aytib-fuqarolarning-pullarini-tortib-olgan-talonchi-ushlandi,2022-12-01 20:37:03.194509,"IIV huzuridagi tergov departamentining xabar berishicha, 2022 yilning 21 may kuni soat 17:00larda Qarshi tumani Gilamchi qishlog‘ida yashovchi 32 yoshli T.S. o‘ziga oldindan tanish bo‘lgan Koson tumanida yashovchi 51 yoshli S.D. va 58 yoshli N.Z.ga arzon narxlarda dori vositalarini olib berishni aytib, ularni Qarshi shahar Nasaf ko‘chasida joylashgan dorixonaga aldab chaqirtirgan.Ular dorixonaga kirgan vaqtda T.S. fuqaro S.D. dori sotib olish uchun o‘zi bilan birga olib kelgan 10 ming dollarni tortib olish uchun uni va N.Z.ning yuz qismiga urib ularga tan jarohati yetkazgan.So‘ng S.D.ga tegishli bo‘lgan ayollar sumkasining ichida bo‘lgan 10 ming dollar va narxi 2,3 million so‘m bo‘lgan “Redmi not 9 pro” rusumli telefon apparatini olib, hodisa joyidan yashiringan.Olib borilgan tergov-tezkor ishlari natijasida T.S. qo‘lga olinib, undan 3,8 dollar va 1,8 million so‘m pullar ashyoviy dalil tariqasida rasmiylashtirib olingan.Qayd etilishicha, mazkur holat yuzasidan Qarshi shahar IIO FMB huzuridagi tergov bo‘limi tomonidan T.S.ga nisbatan Jinoyat kodeksning 166-moddasi 3-qismi “v” bandi (talonchilik) bilan jinoyat ishi qo‘zg‘atilib, unga nisbatan “qamoqqa olish” ehtiyot chorasi qo‘llangan. Hozirda tergov harakatlari olib borilmoqda."
https://kun.uz/uz/news/2022/06/06/agrobank-agromarkaz-va-agrozamin-ozimizniki-loyihalari-taqdimotini-otkazdi,2022-12-01 20:37:04.639470,"3 iyun kuni Agrobank o‘z ekotizimi doirasidagi “Agromarkaz” qishloq xo‘jaligidagi servislar va “Agrozamin - O‘zimizniki” platformasi loyihalari taqdimotini o‘tkazdi.O‘zbekistonda qishloq xo‘jaligini rivojlantirishda o‘zining hissasini qo‘shayotgan bank tomonidan yaratilgan “Agromarkaz” loyihasi qishloq xo‘jaligidagi barcha zarur xizmatlarni jamlab, sohadagi jarayonlarni yanada moslashuvchan holga keltiradi. “Agrozamin - O‘zimizniki” platformasi esa butun mamlakat bo‘ylab qishloq xo‘jaligi sohasi, jumladan tomorqa yer egalari uchun xizmat qiladi.“Agrobank” ATB boshqaruv raisi o‘rinbosari Erkin Qahhorovning aytishicha, bank o‘z oldiga fermerlar va aholiga qishloq xo‘jaligi mahsulotlarini yetishtirish va ularni sotishda marketpleys usulida xizmat ko‘rsatishni maqsad qilgan: “Biz shu vazifalarni tizimli tashkil etish maqsadida jamoamiz tomonidan “Agrozamin - O‘zimizniki” platformasini ishlab chiqdik. Qishloq xo‘jaligi mahsulotlarini yetishtirishda bir nechta bosqichlarni bosib o‘tishga to‘g‘ri keladi. Ya’ni yerga ishlov berishdan boshlab tayyor mahsulotni sotishgacha bo‘lgan davrni. Ana shu jarayondagi xizmatlarni ko‘rsatishni  “Agromarkaz” bajaradi. Buning uchun qayergadir borish, vaqt sarflash shart emas. Onlayn platformada o‘z hududini belgilash orqali o‘sha yerdagi markazni topadi va mobil brigadalar kerakli yordamni taqdim etadi”.“Agromarkaz” - shaxsiy tomorqa xo‘jaliklari egalari uchun xizmatlarni taklif etadigan kompleks xizmatlar markazi hisoblanadi. Markaz xizmatlaridan: “Agromarkaz”ning asosiy faoliyati quyidagi yo‘nalishlar bo‘yicha bo‘limlarni o‘z ichiga oladi:“Agrozamin - O‘zimizniki” - bu fermer va tomorqa yer egalari uchun maxsus chakana savdo platformasi. Ro‘yxatdan o‘tgan foydalanuvchilarga ular yetishtirgan yoki ishlab chiqargan mahsulotni tez va oson sotish imkoniyati taqdim etiladi. Xaridorlar esa o‘zlariga kerakli tovarni qulay qidiruv tizimi orqali topishi, buyurtma qilishi va sotib olishi mumkin bo‘ladi. Servis katalogi agrar soha bilan bog‘liq 100dan ortiq yo‘nalishlarni o‘z ichiga oladi. Savdo platformasidan veb-sayt, shuningdek, Android va iOS mobil ilovalari orqali foydalanish mumkin.“Agrozamin - O‘zimizniki” platformasida “Mening tomorqam” ko‘rsatuvlar turkumini yaratdik. Butun respublika bo‘ylab shaxsiy tomorqadan foydalanuvchilar uchun mahsulot yetishtirish sirlari haqida ma’lumot berib boriladi. Hozir yurtimizda 167ta markaz to‘liq ishga tushdi. Markazlar yagona “Agromarkaz” dizayni va taniqlik belgisi bazasida qurilgan va jihozlangan”, - deydi Agrobank boshqaruv raisi o‘rinbosari.Reklama huquqi asosida"
https://kun.uz/uz/news/2022/06/06/fargonada-16-yoshli-qiz-vafot-etdi-uning-olimiga-otasi-tomonidan-kaltaklanishi-sabab-bolgan,2022-12-01 20:37:06.177270,"O‘zbekiston Respublikasi Bosh prokurori matbuot kotibi Hayot Shamsutdinov Farg‘onada o‘quvchi qiz otasi tomonidan o‘ldirilgani haqidagi xabarlar yuzasidan ma’lumot berdi. Uning ma’lum qilishicha, 2022 yil 4 iyun kuni Farg‘ona viloyati Uchko‘prik tumani, Turg‘oq qishlog‘ida yashovchi fuqaro Q.Sh. voyaga yetmagan qizining tungi vaqtlarda «Spark» avtomashinada bir yigit bilan yashirin ravishda uchrashuvga chiqqanini bilib qolgan.«Ushbu holatdan g‘azablangan ota qizining bosh qismiga bir necha marotaba urgan. Olgan tan jarohati ta’sirida qiz hushini yo‘qotgan.Ota qizining yuziga suv sepib, hushiga keltirgan va boshqa o‘sha yigit bilan gaplashib yurmasligini tayinlagan. Shundan so‘ng, qiz yotoqxonasiga kirib ketgan va olingan tan jarohatlari oqibatida vafot etgan», deyiladi xabarda.Mazkur holat yuzasidan Jinoyat kodeksining 104-moddasi (Jabrlanuvchining o‘lishiga sabab bo‘lgan qasddan badanga og‘ir shikast yetkazish) 3-qismi «d» bandi bilan jinoyat ishi qo‘zg‘atilgan.Gumonlanuvchi protsessual tartibda ushlangan hamda Uchko‘prik tumani IIB TB tomonidan tergov harakatlari olib borilmoqda"
https://kun.uz/uz/news/2022/06/06/konstitutsiyaviy-islohotlar-kimlar-ijtimoiy-himoyaga-muhtoj,2022-12-01 20:37:08.292910,"Iqtisodiyot fanlari doktori Nodirbek Rasulovning fikriga ko‘ra, aholining ijtimoiy himoyaga muhtoj qatlamini qo‘llab-quvvatlash, ishga joylashtirish, bandligini ta’minlash, jumladan imkoniyati cheklangan shaxslarni davlat hisobidan himoyalash, ularni zamonaviy kasb-hunarlarga bepul o‘qitish kabi masalalarni davlatning zimmasiga yuklash borasidagi normalarni konstitutsiyaning tegishli moddalariga kiritish – kelajakda albatta O‘zbekiston ijtimoiy davlat sifatida shakllanishida asos bo‘ladi.Dunyoda kechayotgan globallashuv jarayonlari oqibatlari konstitutsiyaviy islohotlarning samaradorligiga qarab har bir davlatning hayoti va rivojlanish jarayonlarida o‘z aksini topadi. Shuning uchun ham O‘zbekistonda konstitutsiyaviy sohada olib borilayotgan islohotlar avvalambor amaldagi qonunchilik asoslarini dunyo miqyosida sodir bo‘layotgan o‘zgarishlarga, zamon talablariga moslashtirishni talab etmoqda. Chunki, so‘nggi o‘n yilliklarda qaysi mamlakatlarda konstitutsiyaviy o‘zgarishlar amalga oshirilgan bo‘lsa – shu davlatlarda qonun ustuvorligi ta’minlangani, jamiyatda jamoat nazorati kuchaygani, ijtimoiy adolat tamoyillari samara bergani hamda biznes sub’yektlari uchun iqtisodiy erkinlik sharoitlari kafolatlanganini ko‘rish mumkin. Natijada aholining manfaatlari birinchi o‘ringa chiqqan.Jamiyatimizda bo‘layotgan o‘zgarishlar, globallashuv jarayonlari tezlashishi hamda mamlakatimizning bozor iqtisodiyotiga o‘tish jarayoni faollashuvi davlatimizning amaldagi konstitutsiyasiga o‘zgartirishlar kiritish lozimligini hayotiy zaruriyatga aylantirdi. Chunki 2017-2021 yillar mobaynida ijtimoiy-iqtisodiy, siyosiy-huquqiy, ma’naviy-ma’rifiy va boshqa yo‘nalishlarda keng ko‘lamli ishlarni amalga oshirish jarayonida aholini ijtimoiy himoya qilish bilan bog‘liq muammolarni hal etishda amaldagi qonunchiligimizda bir qancha bo‘shliqlar mavjudligi amaliyotda o‘z aksini topdi.Mazkur bo‘shliqlarni to‘ldirish, qonunchiligimizni takomillashtirish orqaligina Yangi O‘zbekistonning taraqqiyot strategiyasini amalga oshirish mumkinligi zaruratga aylandi. Ayniqsa, Taraqqiyot strategiyasida belgilangan va mantiqiy ketma-ketlikda amalga oshirilayotgan ishlar birinchi navbatda inson qadrini ulug‘lashga qaratilgani, inson manfaatlariga to‘liq javob berish hamda aholining ijtimoiy himoyaga muhtoj qatlamini himoya qilish nuqtayi nazardan amaldagi Konstitutsiyaga tegishli qo‘shimcha va o‘zgartirishlar kiritish ehtiyojini yuzaga keltirmoqda. Chunki, bu yerdagi eng asosiy muammolardan biri – aholining ijtimoiy himoyasi bilan bog‘liq ekanligidir.Buning asosiy sabablaridan biri – dunyoda kechayotgan global muammolar ko‘lami, turi va uni keltirib chiqarayotgan salbiy oqibatlari kengayib borayotgani hisoblanadi. Bularga yer yuzining turli burchaklarida bo‘layotgan urushlar, terrorchilik harakatlari, ekologik inqirozlar, ocharchilik, qashshoqlik, aholi soni o‘sishi, oziq-ovqat xavfsizligi, energetika taqchilligi, turli yuqumli kasalliklar ko‘payishi kabi muammolarni misol qilib keltirish mumkin.Sanab o‘tilgan muammolarning kengayishi aholining ijtimoiy holati yomonlashuvi hamda kambag‘allik ko‘payishiga olib keladi. Hozirgi kunda mamlakatimizda ijtimoiy himoya bilan bog‘liq muammolarni hal etish birinchi navbatda aholini ijtimoiy va moddiy jihatdan muhofaza qilishni ta’minlaydigan, ikkinchidan, ularning yoshi, salomatligi, ijtimoiy ahvoli, tirikchilik vositalari bilan yetarli darajada ta’minlaydigan chora-tadbirlar ishlab chiqilishini zaruriyatga aylantirmoqda.Rivojlangan demokratik mamlakatlarda aholini ijtimoiy himoya qilish  vazifalarini davlat to‘laligicha o‘z zimmasiga olgan. Ushbu masala O‘zbekistonda ham so‘nggi 4-5 yilda ustuvor yo‘nalishlardan biriga aylanib bormoqda. Biroq, amaldagi Konstitutsiyada aholini ijtimoiy himoya qilish bilan bog‘liq huquqiy normalar aniq ochib berilmagani bu jarayon yanada faollashuviga salbiy ta’sir ko‘rsatmoqda. Fikrimiz tasdig‘i sifatida amaldagi Konstitutsiyaning «Iqtisodiy va ijtimoiy huquqlar» bobining 37-moddasida «Har bir shaxs mehnat qilish, erkin kasb tanlash, adolatli mehnat sharoitlarida ishlash va qonunda ko‘rsatilgan tartibda ishsizlikdan himoyalanish huquqiga egadir», deb yozib qo‘yilgan. Bu modda umumiy xarakterda bo‘lib, juda ko‘plab savollarni keltirib chiqaradi. Aniqroq aytadigan bo‘lsak, davlat qanday toifadagi aholini qaysi vositalar bilan qaysi vazifalari orqali himoya qilishi aniq ochib berilmagan. Shuning uchun hozirgi sharoitdan kelib chiqib, konstitutsiyada ijtimoiy himoyaga muhtoj aholini har tomonlama himoya qilishda davlatning vazifalarini belgilab berish zarurati paydo bo‘lmoqda.Hozirgi kunda mamlakatimizda ijtimoiy himoyaga muhtoj bo‘lganlar qatoriga «Temir daftar»dagi 7 toifaga mansub fuqarolarni kiritish mumkin:O‘zbekistonda ijtimoiy yordamga muhtoj aholini davlat tomonidan himoya qilish borasida olib borilayotgan islohotlar natijasida aholining yordamga muhtoj qatlamlarini qo‘llab-quvvatlash va kambag‘allikni qisqartirishga qaratilgan bir qancha ijobiy ishlar amalga oshirildi. Xususan, so‘nggi yillarda yurtimizda e’tiborga muhtoj aholimiz qatlamiga g‘amxo‘rlik ko‘rsatish bo‘yicha yangi tizim va mexanizmlar joriy etildi. Ushbu tizimga muvofiq, Mehribonlik uylaridagi 1,5 mingga yaqin bolalar oilalar tarbiyasiga olindi, 116 ta Oilaviy mehribonlik uyi tashkil qilinib, 700 ga yaqin o‘g‘il-qizlar ota-ona bag‘rida voyaga yetishi uchun sharoit yaratildi. O‘tgan yili 757 nafar ko‘ngli yarim bola uy-joy bilan ta’minlandi. Davlat hisobidan 4 mingdan ziyod bolalarda murakkab operatsiyalar o‘tkazildi.Nogironligi bo‘lgan fuqarolarni qo‘llab-quvvatlash ko‘lami ham kengaydi. Jumladan, o‘tgan yili 42 mingga yaqin kishiga reabilitatsiya va protez-ortopediya moslamalari olib berildi. Eshitish qobiliyati zaif bo‘lgan 555 nafar bola koxlear implanti bilan ta’minlandi. 4 ming nafar ko‘zi ojiz bolaga Brayl alifbosi tarqatildi. Ushbu sa’y-harakatlar negizida aholining dardiga darmon bo‘lish, kelajakka bo‘lgan umidini yanada oshirish, ular yolg‘iz emasliklarini yana bir bor amalda ko‘rsatib qo‘yish hisoblanadi.Hozirgi sharoitdan kelib chiqib, konstitutsiyaning tegishli moddalariga aholining ijtimoiy yordamga muhtoj qatlamini qo‘llab-quvvatlash, ishga joylashtirish, jumladan imkoniyati cheklangan shaxslarni davlat hisobidan himoyalash, ularni zamonaviy kasb-hunarlarga bepul o‘qitish majburiyatlarini davlat zimmasiga yuklash borasidagi normalarni kiritish kelajakda albatta O‘zbekiston ijtimoiy davlat sifatida shakllanishiga yordam beradi degan umiddamiz."
https://kun.uz/uz/news/2022/06/06/toshkent-termiz-avtomobil-yoli-bir-necha-soatga-yopilib-qoldi,2022-12-01 20:37:09.713644,"Ijtimoiy tarmoqlarda Baxt shahriga yetmasdan minglab mashina tiqilinchda qolib ketgani aytilgan xabarlar tarqaldi. IIV YHXBB axborot xizmati xabarlar yuzasidan ma’lumot berdi.Ma’lum qilinishicha, 2022 yil 6 iyun soat 00:15 larda M-34 avtomobil yo‘lining Sirdaryo tumani “Islomobod” MFY hududidan o‘tuvchi 87-88-kilometrlari oralig‘idagi ta’mirlanayotgan ko‘prik ustida Surxondaryo viloyati Denov tumanida yashovchi X.S. boshqaruvida bo‘lgan shaxsiy Mercedes Benz yuk avtomobil nosozligi tufayli majburiy tarzda to‘xtab qolgan.Oqibatda yo‘l yopilib Termiz-Toshkent yo‘nalishda sun’iy tirbandlik sodir bo‘lgan.Shundan so‘ng YPX xodimlari tomonidan tirbandlikni bartaraf etish maqsadida transportlar harakati Sayxunobod tumanidan o‘tuvchi mahalliy ichki yo‘ldan tashkil qilingan.Qayd etilishicha, M-34 yo‘lining 88-kilometrida yuzaga kelgan tirbandlik soat 2:45 larda bartaraf etilib, avtomashinalar qatnovi tiklangan.«Eslatib o‘tamiz, ushbu hududda 2022 yil 13 may kunidan boshlab ta’mirlash ishlari olib borilmoqda», deyiladi xabarda."
https://kun.uz/uz/news/2022/06/06/samarqand-va-xorazmda-yashash-hovlisida-kop-miqdorda-koknori-ostirayotgan-shaxslar-ushlandi,2022-12-01 20:37:11.621629,"Davlat bojxona qo‘mitasi axborot xizmatining xabar berishicha, Kontrabandaga qarshi kurashish bo‘limi tezkor xodimlari DXX bilan hamkorlikda Oqdaryo tumanida o‘tkazgan tezkor tadbirda fuqarolardan biri hovlisida 404 tup ko‘knori giyohvandlik o‘simligini yetishtirayotgani aniqlangan.Shuningdek, Xorazm viloyati bojxona boshqarmasi Kontrabandaga qarshi kurashish bo‘limi xodimlari DXX va IIB xodimlari hamkorlikda o‘tkazgan tezkor tadbirda Urganch tumanida yashovchi shaxs tomorqasi va bog‘ida 532 tup ko‘knori giyohvandlik o‘simligini o‘stirayotgani aniqlangan.Qayd etilishicha, joriy yil 5 oy davomida bojxonachilar 164 ta qonunbuzarlik holatida 547 kilogramm ziyod giyohvandlik vositalarining noqonuniy aylanmasiga chek qo‘yishgan.Avvalroq, Juma shahridagi sement omborida 2 ming tupdan oshiq marixuana giyohvandlik o‘simligini o‘stirib kelayotgan shaxslar ushlangandi."
https://kun.uz/uz/news/2022/06/06/jizzaxda-arxiv-hujjatlari-makulaturaga-topshirib-yuborildi,2022-12-01 20:37:13.214742,"Ijtimoiy tarmoqlarda Jizzax viloyati arxiviga tegishli hujjatlar qog‘oz chiqindilarni qayta ishlaydigan korxona omborida saqlanayotgani haqida xabarlar tarqaldi. «O‘zarxiv» agentligi axborot xizmati holat yuzasidan munosabat bildirdi.Munosabatda yozilishicha, Jizzax viloyati davlat arxivi saqlovida bo‘lgan hujjatlar noqonuniy ravishda olib chiqib ketilgan. Tezkor qidiruv ishlari natijasida 2 660 shartli birlik hujjatlar Jizzax viloyati Sh.Rashidov tumanida joylashgan ikkilamchi qog‘oz chiqindilarini to‘plash, tayyorlash va qayta ishlash maskanidan qaytarib olib kelingan.Hozirda Jizzax viloyati davlat arxivida navbatdan tashqari arxiv hujjatlari mavjudligi va holatini to‘liq tekshirish ishlari amalga oshirilmoqda. Shuningdek, arxiv binosining video kuzatuv kameralari ishchi holatiga keltirilgan.Bulardan tashqari, mazkur holat bo‘yicha, «O‘zarxiv» agentligining ishchi guruhi tomonidan Jizzax viloyati davlat arxivida xizmat tekshiruvi o‘tkazilgan. O‘rganish natijalari bo‘yicha to‘plangan hujjatlar huquqiy baho berish uchun viloyat prokuraturasiga yuborilgan.Qayd etilishicha, mazkur holat bo‘yicha, viloyat prokuraturasi va viloyat ichki ishlar organlari tomonidan tekshirishlar olib borilmoqda.«Ushbu holat bo‘yicha qo‘shimcha tafsilotlar agentlik tomonidan taqdim etib boriladi», deyiladi munosabatda."
https://kun.uz/uz/news/2022/06/06/narpay-tumanidagi-oziq-ovqat-dokonlarida-yongin-sodir-boldi,2022-12-01 20:37:14.657591,"Kecha, 5 iyun kuni soat 20:21 da Samarqand viloyati Narpay tumani “Sari bozor” MFYda joylashgan oziq-ovqat do‘konlarida yong‘in sodir bo‘layotgani to‘g‘risida tuman FV bo‘limiga xabar kelib tushgan.Voqea joyiga 5 ta yong‘in-qutqaruv ekipajlari jalb etilgan. Yong‘inga soat 20:35 da yetib borgan va soat 22:10 da yong‘in to‘liq bartaraf etilgan.Ma’lum qilinishicha, yong‘in natijasida 3 ta oziq-ovqat do‘konining taxminan 70 kvadrat metr maydonida shift, tom qismi va oziq-ovqat mahsulotlari yonib, zararlangan.O‘z navbatida, ijtimoiy tarmoqlarda tarqalgan videolarda 10 dan ortiq do‘konning yonayotgani tasvirlangan.FVV xabariga ko‘ra, hodisa oqibatida halok bo‘lgan va jabrlanganlar yo‘q. Hozirda tergovga qadar tekshirish ishlari olib borilmoqda. "
https://kun.uz/uz/news/2022/06/05/andijonda-oqituvchi-va-shifokorlardan-majburan-hashar-puli-ushlab-qolinayotgani-aytilmoqda,2022-12-01 20:37:16.075425,"Andijon viloyatida budjet tashkilotlari xodimlari maoshidan bir kunlik ish haqi umumxalq xayriya hashari uchun ularning roziligisiz ushlab qolinmoqda. Bu ma’lumotni Kun.uz’ning bir necha manbasi tasdiqladi.2022 yil 30 aprel kuni mamlakat bo‘ylab umumxalq xayriya hashari o‘tkazilgandi. Vazirlar Mahkamasining 2022 yil 26 apreldagi 199-F-sonli farmoyishi bilan o‘tkazilgan hasharda vazirliklar, idoralar va boshqa tashkilotlarda mehnat qilayotgan xodimlarning ixtiyoriy mablag‘larini «Mahalla» xayriya jamoat fondining respublika boshqaruvi hamda joylardagi bo‘limlarining bankdagi hisob varaqlariga o‘tkazish tavsiya etilgan. Andijon viloyati hokimining 29 apreldagi tegishli farmoyishida ham viloyatdagi barcha tashkilotlar, korxona va muassasalarda mehnat qilayotgan xodimlarning ixtiyoriy mablag‘larini ularning yozma roziligi bilan «Mahalla» xayriya jamoat fondining viloyat bo‘limi va tuman (shahar) bo‘linmalarining bankdagi hisob varaqlariga o‘tkazish belgilangan.Kun.uz tahririyatiga kelgan murojaatlarda esa «ixtiyoriylik» o‘rnini «majburiylik» egallayotgani aytiladi. Jumladan, Andijon tumanidagi ta’lim muassasalarida faoliyat olib boruvchi xodimlar hashar uchun mablag‘ ajratish bo‘yicha ariza yozib bermasa, oylik maoshi tushirib berilmasligi haqida ogohlantirilgan.«Maktabimiz direktori bir kunlik ish haqini hasharga o‘tkazish bo‘yicha ariza yozib berishimizni talab qildi. Aks holda oyliklar va ta’til pullari tushmasligini ta’kidladi. Bundan ko‘pchilik norozi bo‘lmoqda», – deydi murojaatchilardan biri.Paxtaobod tumanidagi barcha maktablarda xodimlardan majburiy ravishda «oylik maoshimdan ushlab qolishingizga roziman», degan mazmunda ariza yozdirib olingan va ish haqidan ushlab qolingan.«Hamma arizalarni yozib hisobchiga topshirdi. Oyligimizdan ushlab qolindi. Bu tuman hokimining topshirig‘i ekanligi ta’kidlandi. E’tiroz bildirganlar ko‘p bo‘ldi. Ammo elga kelgan to‘y, deya hamma arizaga qo‘l qo‘yib berdi. Arizani rasmga olmoqchi edim, rahbarim qarshilik qildi. Mening oylik maoshimdan 109 ming so‘m ushlab qolingan», deydi paxtaobodlik o‘qituvchilardan biri.Shuningdek, Shahrixon tumanida ta’lim muassasalari hashar uchun qancha pul o‘tkazib berishi kerakligi haqida jadval ishlab chiqilgan. Mazkur jadvalda maktablardagi barcha o‘qituvchilarning bir kunlik ish haqi hisoblanganini ko‘rish mumkin. Aslida, Vazirlar Mahkamasi farmoyishida ham, viloyat hokimi farmoyishida ham bir kunlik ish haqi emas, «xodimlarning ixtiyoriy mablag‘lari» haqida gap boradi. Bu, xodim hashar uchun o‘zi istagan miqdorda mablag‘ ajratishi mumkinligini (agar xohlasa) anglatadi.Viloyat xalq ta’limi boshqarmasi axborot xizmati hasharga mablag‘ ushlab qolish bo‘yicha boshqarma tomonidan topshiriq berilmaganini ta’kidladi.«Biz boshqarma tomonidan hasharlarga pul ushlab qolmaslik bo‘yicha topshiriq xati chiqarganmiz. Agar shunday holat bo‘lsa, bu tuman va shahar hokimliklaridan berilgan topshiriq bo‘lishi mumkin», – deya ma’lum qildi boshqarma axborot xizmati rahbari Yodgorbek Madaminov.Shuningdek, Paxtaobod tumanidagi shifokorlardan ham mablag‘lar majburiy tarzda ushlab qolingan. Sog‘liqni saqlash boshqarmasi ushbu holatga munosabat bildirib, o‘rganish olib borganini bildirdi.«O‘rganish davomida tibbiyot birlashmasida mehnat qilayotgan xodimlarning bir kunlik ish xaqi xodimning yozma roziligisiz ushlab qolinishiga yo‘l qo‘yilmaganligi aniqlandi», – deyiladi boshqarma munosabatida.Murojaatchilardan birining ma’lum qilishicha, «hashar puli» majburiy ushlab qolinishi bo‘yicha nafaqat davlat, balki nodavlat tashkilotlarga ham topshiriq berilgan.«Andijon tumanidagi nodavlat notijorat tashkilotda faoliyat olib boraman. Tuman hokimligidan menga qo‘ng‘iroq qilib, hashar uchun bir kunlik ish haqimni «Saxovat va ko‘mak» jamg‘armasi hisob raqamiga o‘tkazishimni aytishdi. Men davlat tashkilotida ishlamasligimni aytsam ham topshiriq ekanini ta’kidlashdi. Ilojsiz bir kunlik ish haqimni o‘tkazib berdim», deydi u.Holatga oydinlik kiritish maqsadida viloyat hokimligi axborot xizmati bilan bog‘landik. Hokimlik axborot xizmati ham ish haqidan majburiy ushlab qolinishi bo‘yicha hech qanday og‘zaki yoki yozma tarzda topshiriq berilmagani, agar shunday bo‘lsa bu bevosita tashkilot rahbarining o‘ziga bog‘liq ekanini ta’kidladi.Rasmiylarning izohlari va murojaatchilarning noroziliklari bir-birini rad etyapti. Tegishli tashkilotlar bu borada o‘rganish olib borishi va majburan ushlab qolingan oylik ish haqlari o‘z egalariga qaytarilishi lozim."
https://kun.uz/uz/news/2022/06/05/haj-safari-narxi-oshganiga-izoh-berildi,2022-12-01 20:37:17.669517,"«Haj-2022» mavsumi uchun 1 nafar ziyoratchiga to‘lov miqdori 62 million 900 ming so‘m etib belgilandi. Musulmonlar idorasi ushbu to‘lovga nimalar kirishi haqida ma’lumot berdi.Qayd etilishicha, Saudiya hukumati tomonidan haj safari narxiga ta’sir qiluvchi qo‘shimcha soliq va majburiy to‘lovlar joriy qilingan. Shuningdek, kommunal, transport, elektr-energiya va boshqa xizmatlar uchun to‘lovlar miqdori bir necha baravar (30–40 foiz) oshgan.Qolaversa, Haj amallarini tashkil etuvchi muassasalarning xizmatlariga 2022 yilda yangi majburiy to‘lovlar joriy etilgan.  Shu bois dunyo mamlakatlari uchun haj xizmatlari narxi o‘rtacha 40-45 foizga ko‘tarilgan.O‘zbekiston tomoni Saudiya bilan muzokaralar olib borgan. Natijada ziyoratchilar uchun iqtisodiy paket narxiga lyuks darajasidagi xizmat ko‘rsatishga erishgan va to‘lov uchun o‘rta narxni belgilagan.Qayd etilishicha, ayrim davlatlarda eng qimmat paketlar narxi 25 ming AQSh dollarigacha etib belgilangan.Bundan tashqari, o‘zbekistonliklar joriy mavsumda ilk marta Madina shahrida «Masjidi Nabaviy»dan 100 metr uzoqlikda joylashgan 5 yulduzli «Zam-Zam Pullman» va «Crown Plaza» mehmonxonalarida yashaydi. Makka shahrida esa «Abroj al-Hidoya» mehmonxonasiga joylashadi.«Yurtimiz ziyoratchilarining safar davomiyligi ham ayrim qo‘shni davlatlar ziyoratchilari singari 14, 17, 20 kun emas, balki 26 kunni tashkil etadi. Bu ham, tabiiy ravishda, narxlarga o‘z ta’sirini ko‘rsatadi», – deyiladi Musulmonlar idorasi xabarida.Joriy haj mavsumida Saudiya hukumati qaroriga asosan, barcha to‘lovlar shirkatlar orqali emas, balki Saudiya Arabistoni Haj va umra vazirligining «Haj elektron portali» orqali belgilangan tartibda amalga oshirilgani, ushbu portalda har bir davlat uchun alohida hisob raqami mavjud bo‘lib, barcha xizmatlar: mehmonxona, transport, mashoir va hokazolar uchun shu yerning o‘zida inson omilisiz shaffof holda amalga oshirilishi aytilgan.Joriy mavsumda mashoir (Mino, Arafot, Muzdalifa) xizmatlari ham sezilarli darajada ko‘tarilgan. Shunday bo‘lsa-da, iqtisodiy paket olingan va oldinlari taqdim etilmagan xizmatlar ko‘rsatishga erishilgan.Jumladan, avvallari ziyoratchilar Mino vodiysida gilamda yotgan bo‘lsalar, bu yil har bir hoji uchun maxsus yoyma to‘shaklar (matraslar) ajratiladi. Shuningdek, boshqa davlatlarda 3 mahal issiq ovqat berilmasa-da, yurtimiz ziyoratchilari uchun Mino va Arafotda ham 3 mahal issiq ovqatlar tortiq etiladi. Qolaversa, 24 soat davomida bepul tibbiy xizmat ko‘rsatiladi.Haj uchun to‘langan mablag‘ ichiga quyidagilar kiradi:«Yuqoridagilardan ham anglagan bo‘lsangiz, bu yil ziyoratchilarimizga yuqori darajada xizmat ko‘rsatish rejalashtirilgan. Buning uchun barcha kuch va imkoniyat safarbar etilgan.Maqsad aniq – yurtdoshlarimizning haj amallarini ishonchli va xavfsiz tashkil etish hamda ibodatlari mukammal bo‘lishini ta’minlash!» – deyiladi xabarda.Markaziy Osiyo davlatlari ichida o‘zbekistonliklar uchun Haj ziyorati eng qimmati bo‘lib qolmoqda"
https://kun.uz/uz/news/2022/06/05/ozbekistonda-bu-yil-qanday-yangi-otmlar-ochildi,2022-12-01 20:37:19.129980,"Oliy va o‘rta maxsus ta’lim vazirligi ma’lumotiga ko‘ra, O‘zbekistonda jami 162 ta OTM mavjud. Nodavlat OTMlar soni 25 taga, xorijiy OTMlar va filiallari esa 30 taga yetgan. Bu yil hisobida bir nechta OTM yangi ochildi yoki qayta tashkil etildi.Farmatsevtika texnik universiteti“Tashkent Pharma Park” innovatsion ilmiy-ishlab chiqarish farmatsevtika klasterida Farmatsevtika texnik universiteti tashkil etildi va OTMga qabul 2022/2023 o‘quv yilidan grant, to‘lov-shartnoma asosida amalga oshiriladi.Universitet Farmatsevtika tarmog‘ini rivojlantirish agentligi muassisligida tashkil etilgan davlat oliy ta’lim muassasasi hisoblanib, uning faoliyati Agentlik tomonidan muvofiqlashtiriladi.Andijonda yangi OTMAndijon davlat chet tillari instituti ham joriy yilda yangi tashkil etilgan OTMlardan biri. Institutda qabul shu yildan boshlanishi belgilangan. Institut talabalariga ikkita xorijiy til bo‘yicha kvalifikatsiya beriladi.Institutning bakalavriat ta’lim yo‘nalishlariga 2023/2024 o‘quv yilidan boshlab kirish imtihonlarida fanlar majmuasidagi chet tili fanidan 4 ta ko‘nikmani (tinglab tushunish, o‘qish, yozish va gapirish) baholashga qaratilgan kasbiy (ijodiy) imtihon o‘tkaziladi.Masofaviy ta’lim beruvchi OTMHukumat qarori bilan IT-Park University raqamli universiteti tashkil qilindi. Bu OTMga qabul shu yildan boshlanadi.MChJ shaklidagi nodavlat oliy ta’lim tashkilotida axborot-kommunikatsiya texnologiyalari, dasturiy ta’minotni ishlab chiqish, axborot tizimi va kompyuter tarmoqlarini boshqarish sohalari bo‘yicha oliy ma’lumotli kadrlar tayyorlanadi.Talabalarni o‘qitish to‘lov-kontrakt asosida amalga oshiriladi. Yangi universitetda ta’lim jarayoni kredit-modul tizimi asosida, o‘qitish masofaviy ta’lim shaklida olib boriladi, shuningdek, qonunchilikka muvofiq boshqa ta’lim shakllarida ham amalga oshirilishi mumkin.Diplomi O‘zbekistonda tan olinadi.Qayta tashkil etilgan OTMlarSamarqand davlat tibbiyot universitetiSamarqand davlat tibbiyot instituti universitet sifatida qayta tashkil etildi.OTM qayta tashkil etilgach, 2022 yilga qadar Samarqand davlat tibbiyot institutida tahsil olayotgan talabalar universitetda mos bakalavriat ta’lim yo‘nalishlari va magistratura mutaxassisliklarida o‘qishini davom ettirishni boshladi, bitiruvchi kurs talabalariga belgilangan tartibda davlat namunasidagi universitet diplomi berilishi belgilangan.Samarqand davlat veterinariya meditsinasi, chorvachilik va biotexnologiyalar universitetiSamarqand veterinariya meditsinasi instituti Samarqand davlat veterinariya meditsinasi, chorvachilik va biotexnologiyalar universiteti etib qayta tashkil etilgan.Universitet veterinariya meditsinasi, veterinariya va sanitariya ekspertizasi, veterinariya diagnostikasi va laboratoriya ishlari, veterinariya farmatsevtikasi, zooinjyeneriya, veterinariya biotexnologiyasi, chorvachilik mahsulotlarini qayta ishlash texnologiyasi yo‘nalishlarida kadrlar tayyorlovchi tayanch davlat oliy ta’lim muassasasi etib belgilangan.Navoiy davlat konchilik va texnologiyalar universitetiBundan tashqari, Navoiy davlat konchilik instituti Navoiy davlat konchilik va texnologiyalar universiteti etib qayta tashkil etilgan.Universitetda sanoat, texnika-texnologiya, muhandislik sohalari uchun oliy ma’lumotli mutaxassislar va ilmiy-pedagogik kadrlar tayyorlanishi belgilangan.Universitetda 2023/2024 o‘quv yilidan texnika yo‘nalishi bo‘yicha qo‘shma ta’lim dasturlari asosida kadrlar tayyorlash yo‘lga qo‘yilishi reja qilingan.Bilib qo‘ygan zarar qilmaydiQayd etish joizki, bu yil oliy ta’lim bilan qamrov 28 foizdan 38 foizga yetkazilmoqda. Bu degani abituriyentlarning talaba bo‘lish imkoniyati ham oshadi. Ilk bor davlat OTMlarida ham masofaviy ta’lim shakli joriy etilishiga oid qaror loyihasi e’lon qilingan. Shundan kelib chiqqan holda va IT-Park University nodavlat universiteti masofaviy ta’lim shakli joriy etilayotganini hisobga olsak, tez orada O‘zbekistonda ham masofaviy ta’lim shaklida o‘qib olingan diplomlar tan olina boshlanishini taxmin qilish mumkin."
https://kun.uz/uz/news/2022/06/04/samarqandda-texnikum-xojalik-mudiri-talabaga-pichoq-otib-jarohat-yetkazdi,2022-12-01 20:37:20.544211,"Ijtimoiy tarmoqlarda Samarqand axborot texnologiyalari texnikumida ishlovchi shaxs talabaga pichoq otib jarohat yetkazgani haqida xabarlar tarqaldi. Viloyat IIB axborot xizmati rahbari Jahongir Sa’dullayev hodisa yuzasidan ma’lumot berdi.Ma’lum qilinishicha, 2022 yil 3 iyun kuni soat 20:50 lar atrofida Samarqand axborot texnologiyalari texnikumida xo‘jalik mudiri lavozimida ishlovchi J.A. talabalar yotoqxonasida yashovchi, shu texnikumning birinchi bosqichida tahsil olayotgan Z.Z.ning xonasiga kirgan vaqtida talaba o‘rnidan turmay joyida yotgani sababli ular o‘rtasida kelishmovchilik yuzaga kelgan.Shundan so‘ng J.A. stol ustida turgan oshxona pichog‘ini talabaga qarata otgan. Oqibatda oshxona pichog‘i talabaning o‘ng oyog‘i pastki qismiga tekkan va u tan jarohati olgan.Ijtimoiy tarmoqlarda tarqalgan videolavhada talaba shifoxonaga murojaat qilmaganini, jarohatini talabalar bog‘lab qo‘yganini aytgan.Qayd etilishicha, hozirda talabaning ahvoli yaxshi. Holat yuzasidan tergovga qadar tekshiruv harakatlari olib borilmoqda."
https://kun.uz/uz/news/2022/06/04/samarqandda-piyodalar-yolakchasida-nexia-3-urib-yuborgan-4-yoshli-qiz-vafot-etdi,2022-12-01 20:37:21.984445,"Samarqand viloyati IIB YHXB axborot xizmatining xabar berishicha, 2022 yil 31 may kuni M-37 Samarqand-Buxoro avtomobil yo‘lining Oqdaryo tumani Kumushkent mahallasi hududdan o‘tgan qismida odam o‘limi bilan bog‘liq yo‘l-transport hodisasi sodir bo‘lgan.15 yoshli qiz singlisi bilan piyodalar yo‘lakchasidan o‘tayotganida Nexia-3 mashinasi qoidalarga zid ravishda katta tezlikda harakatlanib kelib, 4 yoshli qizchani urib yuborgan. Oqibatda qizcha og‘ir tan jarohatlari olib shifoxonada vafot etgan.Qoidabuzar haydovchi jabrlanuvchi va uning opasini shifoxonaga olib borib, so‘ng qochib ketgan. Viloyat IIB xodimlarining tezkor qidiruv harakatlari natijasida haydovchining kimligi aniqlanib, u ushlangan.Dastlabki surishtiruvda aniqlanishicha, qizlar piyodalar yo‘lakchasidan o‘tayotganini ko‘rgan haydovchi mashinani sekinlatmasdan yo‘lning ikkinchi bo‘lagidan o‘tib ketishga uringan. Shu payt 4 yoshli qizcha yugurib o‘tib ketmoqchi bo‘lganda Nexia-3 uni urib yuborgan.Qayd etilishicha, holat yuzasidan Oqdaryo tumani IIB tergov bo‘limi tomonidan jinoyat ishi qo‘zg‘atilib, hozirda tergov harakatlari olib borilmoqda."
https://kun.uz/uz/news/2022/06/04/koproq-suv-ishlatgan-koproq-tolashi-kerak-amerikadagi-vatandosh-ozbekistondagi-suv-muammolari-va-tejamkorlik-haqida,2022-12-01 20:37:23.462184,"“Qilayotgan ishlarimni yurt oldidagi burchim deb bilaman”, deydi u. Biz Asqarali Karimov bilan Amerikadagi faoliyati, O‘zbekistondagi suv muammosi, infratuzilma, yomg‘irlardan keyin toshqinda qoladigan Toshkent kabi mavzularda suhbatlashdik.“Facebook kompaniyasining serverlarini quradigan inshootni loyihalashtiryapmiz”— Bugungi kunda “Kasberg, Patrick & Associates” injyenerlik loyihalash kompaniyasida gidrologiya loyihalarini boshqaraman. Texnik direktorman. Hozir asosiy mijozlarimiz – shaharlar. Shaharlarda toza ichimlik suvi, oqova suvlar, yo‘l infratuzilmasi, drenaj (yomg‘ir yog‘ganda shaharlardagi suvni olib chiqib ketish) – hammasini kompaniyamiz loyihalaydi.Loyihalarimiz ko‘p. Yana biri – o‘zimizning Tempos shahrida Meta (Facebook, Instagram tarmoqlariga egalik qiluvchi kompaniya) serverlarini saqlaydigan inshootning kanalizatsiyasi, suvi kabilarni loyihalayapmiz, 1 mlrd dollarlik loyiha.Bundan tashqari, shahardagi suv tozalash inshootimizni kengaytiryapmiz, bu 50 mln dollarlik loyiha, keyingi yili ishga tushirishimiz kerak. Dunyodagi eng oxirgi texnologiyalar – membrana, ultrabinafsha dezinfeksiya tizimlaridan foydalanib quryapmiz. Suv tozalash inshootini kengaytirishimiz sababi – aholi ko‘paymoqda. Biz keyingi 20-30 yilni kutib o‘tirmasdan, hozirdan quryapmiz.“O‘zbekistonda qishloq va shaharlar kengayishiga oid volontyorlik loyihasini qilyapmiz”— Toshkentda ishlab yurgan paytlarim Oklahoma universiteti olimlari bilan hamkorlikda grant tashkil qilingan. O‘zbekistonda ilmiy ish qilmoqchimiz, qaysi shaharlarni tanlab olsak bo‘ladi deb o‘yladik. Ilmiy ishdan maqsad – O‘zbekistonda oxirgi 30-40 yilda shaharlar va qishloqlarning kengayishi bo‘yicha qanaqa o‘zgarishlar bo‘layotganini o‘rganish.Kosmik s’yomkalar berilgandan keyin “remote sensing” texnologiyasi orqali buning ustida ishlanadi. To‘rtta shahar tanlab olganmiz: Buxoro, Samarqand, Qarshi va Toshkent. Hozir “dala ishlari” uchun, ya’ni shaharlarga borib, ularning chekkalaridagi drenaj tizimlari, yangi paydo bo‘lgan ko‘cha va mahallalarni o‘z ko‘zimiz bilan ko‘rish uchun keldik.Oklaxoma universitetidan ikkita ilmiy xodimim bor. Biri talaba, ikkinchisi ilmiy xodim. Bu hammasi – volontyorlik loyihasi. Yurtimdagi muammolarni ko‘rib turib, ko‘z yummasdan qo‘limdan kelgancha bu muammolarni yechishni maqsad qilganman. Shu narsalarni Amerikada ham qilaman va O‘zbekistonda ham amalga oshirishni burchim deb bilaman.“Toshkentning oqova va drenaj tizimi bo‘yicha tavsiyalar ishlab chiqyapman”— Toshkent shahridagi muammolardan biri – barcha turdagi oqova suvlar uchun quvurlar bitta: sanoat korxonalari ishlatgan suvlar ham, drenaj suvlari ham bitta joyga boradi, sovet paytida shunday qilib qo‘yilgan. Amerikada esa ular alohida, turli suvlar bir-biriga qo‘shilmaydi.Ikkinchi muammo, kuchli yomg‘ir payti suv lyuklardan yoki tuproqdan sizib o‘tib tagidagi sopol (50 yil oldin qurilgan) quvurlarga o‘tadi, natijada yomg‘ir suvlari ham borib oqova suv tozalash inshootiga tushadi. Inshoot esa, aytaylik, kuniga 1 million kub metr suvni tozalash quvvatiga ega. Ko‘p yomg‘ir yog‘ganda esa suv tozalash inshootiga shunchalik ko‘p suv kelganidan ayrim hollarda suvni oxirigacha tozalamasdan daryoga tashlab yuborishga majbur bo‘linadi.Hozirda yog‘ingarchilik miqdorlari, suv tozalash inshootlaridan chiqqan suvlarning tozalanish darajasi bo‘yicha oxirgi bir yildagi laboratoriya ma’lumotlarini olib o‘rganyapman.Bundan tashqari, drenaj tizimda lotoklar muammosi ham bor. Amerikada lotoklar yo‘q, yo‘lning ikki chetiga quvurlar qo‘yiladi va pastga tushgan suv shu orqali olib chiqib ketiladi; yo‘llar ham o‘rtasi balandroq, ikki cheti nishablik qilib quriladi – suv yo‘l yuzida turib qolmasligi kerak.[Shahar hokimi] Jahongir Abidovich o‘zlari iltimos qilgan, yaxshilab o‘rganaylik, shoshilmasdan, keyin tavsiyalar bering deb. Ishni qayerdan boshlashim kerak, qanaqa qilib yomg‘ir suvlarini olib chiqib ketish kerak, nima ishlar qilishimiz kerak – hozir shuning ustida ishlayapman. Xudo xohlasa, hamma o‘zimga kerakli ma’lumotlarni yig‘ib olganimdan keyin o‘z tavsiyalarimni beraman.[...] Toshkent 70-yillar oxirida ma’lum bir sondagi aholiga mo‘ljallab qurilgan, aytaylik, 2 mln odamga (taxminan). Shuncha paytdan beri poytaxt aholisi qanchaga ko‘paydi: 2 barobarga deylik. Lekin pastdagi quvur o‘zgargani yo‘q-ku. Quvurlar eskirgan, hajmi kamaygan: 1500 mmlik diametrdagi quvur bo‘lsa, hozir biz o‘sha quvurdan ikki barobar ko‘proq suv o‘tkazishimiz kerak. Bu – nasoslarga bosim, ko‘proq suv yo‘qotilishi, agregatlar ishdan chiqishi, ko‘p elektr sarf bo‘lishi degani.Buni hali chuqur o‘rganganim yo‘q. Har bir shaharning o‘z dasturi bo‘lishi kerak, bitta nasos 70-50 yil ishlamaydi, 10-15 yilda nasosni almashtirish, ta’mirlash kerak. Demak, shahardagi suv muammolari infrastruktura juda eskirgani bilan ham bog‘liq.“Ko‘proq suv ishlatgan ko‘proq to‘lashi kerak”— Qurg‘oqchilik bo‘lgandan keyin migratsiya ko‘payadi, qurg‘oq joylardan xalq ko‘chib ketadi. Ko‘pchilik Toshkentga ko‘chib keladi, chunki bu yerda sharoit, suv bor. O‘zbekistonni qaraydigan bo‘lsak, biz sharqdan g‘arbga qarab cho‘zilganmiz. Foydalanadigan suvimizning taxminan 75-90 foizi boshqa mamlakatda – Tojikiston, Qirg‘izistonda to‘planadi.Suv tanqis ekan, hisoblagichlar hamma joyga qo‘yilishi kerak. Hozir O‘zbekistonda ham tabaqalashtirilgan tarif yo‘lga qo‘yilishi ustida ishlanyapti. Masalan, men Texasdagi uyimda muayyan kubometrgacha miqdordagi suv uchun har bir kub metrga 1 dollardan to‘layman, agar oylik iste’molim undan oshib ketsa, 1,5 dollardan, yana ham oshsa, 2 dollardan to‘layman. Chunki men ko‘pchilik odamlarga nisbatan ko‘p suv ishlatyapman, shu sabab ko‘proq to‘lashim kerak.Hammasi kelib odamlarning fundamental bilimlariga, ilmga borib taqaladi. Suv qayerdan kelyapti deb hammamiz o‘ylashimiz, ishlatilgan suv qayerga boradi degan narsani o‘zimiz izlanib boshlashimiz kerak. Qars ikki qo‘ldan chiqadi: harakat qilinsa-yu, xalqdan reaksiya bo‘lmasa, natija bo‘lmaydi.“Men pulini to‘layapman, davlat qilishi kerak” deyishi mumkin kimdir. To‘g‘ri, uni ham qoralab bo‘lmaydi, siz – soliq to‘lovchisiz. Demak, sizni suv bilan ta’minlash davlatning vazifasi. Lekin agar biz qanchalik ko‘nikmamizni oshirib borsak, masalaga kollektiv yondashgan bo‘lamiz. Rivojlangan davlatlarga qarasak, xalqda bilim bor: suv qayerdan kelyapti, konsentratsiyasi qancha va hokazo. Chunki ularga doim o‘rgatiladi: turli tashviqotlar qilinadi, mahallalarda yig‘inlar bo‘ladi, maktablarda o‘rgatiladi.Qurg‘oqchilikka moslashish uchun suv tejash texnologiyalarini qo‘llash va suvni tejashni o‘rgatish juda muhim. Chunki suv bo‘lmasa, qishloq xo‘jaligi mahsulotlarini yetishtira olmaymiz, natijada iqtisodiy muammolar boshlanadi.Madina Ochilova suhbatlashdi.
Tasvirchi va montaj ustasi – Muhiddin Qurbonov."
https://kun.uz/uz/news/2022/06/04/jahongir-ortiqxojayev-mehnatdan-olgan-odamni-men-eshitmaganman,2022-12-01 20:37:24.988969,"“Avvalambor aytishim kerak, men gapga usta, megatrener emasman. Kechadan beri chiqayotgan trenerlarning gaplarini kuzatyapman, ruscha aytganda “million tuda, million syuda” deganga o‘xshash gaplar. Ko‘ryapman, bu yerda ko‘proq yoshlar o‘tirishibdi. Ular bir savolga ertaga emas, bugun javob olishlari kerak. Deylik, 1000 dollar pul bilan qanday qilib biznes boshlashni bugun bilishlari kerak. Katta biznesga ham kichik biznes bilan oyoqqa turiladi. Lekin ko‘p trenerlarimiz bu yerda o‘tirgan 20-25 yashar yoshlarda 5-6 mln dollar aylanma mablag‘ borday gapirishyapti, ularga turli chet tillardagi terminlarni aytishyapti. Yoshlarimiz bundan charchab ketgan.99 foiz odam “Qachon mening oyligim oshadi?” deb o‘ziga o‘zi savol beradi. Aslida “Qachon mening oyligim oshadi?”, deb emas, rahbarining oldiga borib, “Xo‘jayin, men ikki barobar ko‘p ishlamoqchiman, menga qancha maosh qilib berasiz?” degan savolni qo‘yish kerak.Bundan ikki yil oldin 2 mln so‘m oylik olgan injyener yaxshi yashardi. Bugun zavoddagi oddiy ishchi shuncha oylik olyapti, injyener 5 mln olsa-da, hayoti o‘zgarmayapti. Yoki oddiy nonvoychilikni olamiz. Bugun siz bitta tandirda 100 ta non yopib, uni 3 ming so‘mdan sotsangiz-da, 5 yildan keyin shu tandirda 100 ta non yopib, uni 15 mingdan sotsangiz ham hayotingiz o‘zgarmaydi. Hayotingiz o‘zgarishi uchun ertaga 120 ta, indinga 150 ta, undan keyin 200 ta non yopishingiz kerak. Bo‘lmasa qancha qimmat sotmang, hayotingiz o‘zgarmaydi.Ishlab chiqarishni qanchalik oshirsak, shundagina hayotimiz o‘zgaradi. Bir joyga ishga kirsak, 100 ta qutiga konfet joylash uchun 3 mln so‘m maosh taklif qilishsa, biz shuncha paytda “200 ta qutiga joylasam 6 mln, 300 taga 9 mln berasizmi?” degan savolni qo‘yishimiz va shunga harakat qilishimiz kerak. Son va sifatni oshirish bu – aql, shunga erishsakkina hayotimiz farovonlashadi”, dedi Jahongir Ortiqxo‘jayev.Shuningdek, poytaxt hokimi aql bilan ish tutish borasida boshqa misollar ham keltirdi.“Bugungi kunda 600 grammli “buxanka” 3 ming so‘m bo‘lsa, kimdir shu 600 gramm unni keks qilib 10 ming so‘mga sotishi mumkin. Bunda 3 mingni siz jismoniy mehnatingiz, 7 mingni esa aqlingiz bilan topgan bo‘lasiz. Sonni oshirsangiz, mehnatingiz bilan, sifatni oshirsangiz, aqlingiz bilan pul topasiz. Qo‘limdagi mikrofon yaponlarniki, 1000 dollar tursa, shuning 5 dollari temir bahosi, qolgani mehnat va aql bahosi.Yana yoshlarga bir maslahatim, endi ish boshlagan paytingizda plastik karta ishlatmang. Plastik kartalar yoshlar uchun emas, ular puli ko‘payib ketganidan ko‘tara olmay qolganlar uchun o‘ylab topilgan. Sizlar rasmiy, qonuniy ishlating, lekin naqd ishlating. Chunki plastik kartadagi xarajatingizni his qilmaysiz, cho‘ntagingizdan kamayayotganini sezmaysiz, tejamaysiz. Agar naqd pul bo‘lsa, bozorda har bir narsaga tortishasiz. Pul jigardan bo‘lgan, deyishadi. Naqd pulni sanaysizlar, ishlatayotganda ham qayta hisoblaysizlar. Plastik kartalar u bank tizimining katta pullar uchun o‘ylab topgan narsasi, u yoshlar uchun zarar”.Ortiqxo‘jayev biznes boshlaganlarga xodim tanlashda nimalarga e’tibor qaratish zarurligiga ham to‘xtaldi.“Imkon qadar o‘qituvchilar va taksichilarning farzandlarini ishga olinglar, shunda adashmaysizlar. O‘qituvchi ta’lim jarayonida kimning farzandi qandayligini o‘z ko‘zi bilan ko‘radi va bolalariga to‘g‘ri tarbiya beradi. Taksichilar esa ko‘chada har xil odamlarga duch keladi va farzandiga odam ajratishni o‘rgatadi.Sizlar biznesga harakat qila boshladingizmi, demak biznesning ichidasiz. Oz qoldi, juda oz qoldi. Aql va mehnat bilan harakat qilinglar. Hammangizga omad tilayman”, – deya o‘z tavsiyalarini berdi Toshkent shahar hokimi."
https://kun.uz/uz/news/2022/06/04/matbuot-xodimlari-kuniga-bagishlab-zakovat-turniri-tashkil-etilmoqda,2022-12-01 20:37:26.416770,"Milliy mass-mediani qo‘llab-quvvatlash va rivojlantirish jamoat fondi Vasiylik kengashi raisi Komil Allamjonovning ma’lum qilishicha, turnirning umumiy sovrin jamg‘armasi 200 million so‘mga teng.Turnirda ishtirok etish uchun OAVlar nizomda ko‘rsatilgan ariza namunasini to‘ldirgan holda, oav@zakovat.tv elektron pochtasi orqali ariza yuborishi lozim. Blogerlar esa www.zakovat.tv/blogerlar manzili orqali o‘tib, maxsus anketani to‘ldirib yuborishi kerak."
https://kun.uz/uz/news/2022/06/04/ozbekneftgaz-mahalliy-tadbirkorlar-buxoro-neftni-qayta-ishlash-zavodining-faoliyati-bilan-tanishdilar,2022-12-01 20:37:28.988770,"Mazkur tashrif davomida zavod ehtiyojlari uchun zarur bo‘ladigan mahsulotlar, butlovchi buyum, materiallar hamda sanoat xizmatlarini mahalliylashtirish, korxonalar o‘rtasida sanoat kooperatsiyasi aloqalarini o‘rnatish masalasi ko‘rib chiqildi va hamkorlik borasida aniq chora-tadbirlar belgilab olindi.Tashrif davomida tadbirkorlarga zavodning barcha ishlab chiqarish uskunalari va reaktorlari, ularning ishlash faoliyati va mohiyati, zamonaviy laboratoriya, boshqaruv pulti bo‘yicha atroflicha ma’lumot berildi. Alohida tashkil etilgan “shou-rum”da ekspluatatsiya jarayonida zavod ehtiyojlari uchun zarur bo‘ladigan va hozirda importdan yetkazib berilayotgan mahsulotlar namunalari ko‘rsatib berildi.Tadbir doirasida zavodga tashrif buyurgan mahalliy ishlab chiqaruvchi tadbirkorlar respublikaning deyarli barcha hududlaridan tashrif buyurishgan bo‘lib, ular bilan zavod uchun mahsulotlar ishlab chiqarishni tashkil etish va yangi turlarini o‘zlashtirish bo‘yicha 20 ga yaqin o‘zaro anglashuv memorandumi imzolandi.Aytish joizki, “O‘zbekneftgaz” AJ Boshqaruvi raisi Mehriddin Abdullayevning tashabbus va topshiriqlari asosida jamiyat va mahalliy ishlab chiqarish korxonalari o‘rtasida sanoat kooperatsiyasi aloqalarini amalga oshirish ishlariga doimiy ravishda ustuvor ahamiyat berib kelinmoqda.2022 yilda yagona kooperatsiya portali orqali mahalliy ishlab chiqaruvchilardan 1,5 trln so‘mdan ortiq shartnomalar tuzilishi, mahalliy korxonalar bilan kooperatsiya asosida 350 dan ortiq mahsulot va xizmatlarni o‘zlashtirish bo‘yicha “yo‘l xaritalari” imzolanishi, shuningdek 10 mln AQSh dollaridan ortiq miqdordagi mahsulotlarni o‘zlashtirish va ular importini qisqartirishga erishish reja qilingan.Aynan, mahalliy ishlab chiqaruvchilarni qo‘llab-quvvatlash, ular bilan hamkorlikni kengaytirish doirasida Buxoro neftni qayta ishlash zavodi tomonidan 2021 yil davomida yagona elektron kooperatsiya portali orqali jami 137 ta mahalliy korxonalar bilan umumiy qiymati 32,0 mlrd so‘mga teng bo‘lgan 490 ta shartnomalar imzolagan.Bundan tashqari mahalliy tadbirkorlik sub’yektlari va ilmiy tadqiqot institutlari tomonidan ishlab chiqarilayotgan mahsulotlarni zavodda tajriba sinovlaridan o‘tkazish orqali, sifat va narx ko‘rsatkichlari bilan bog‘liq masalalar borasidagi hamkorlik ishlari rejalashtirilgan.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/06/04/toshkentda-lasettini-boshqargan-21-yoshli-qiz-yth-oqibatida-vafot-etdi,2022-12-01 20:37:30.406474,"2022 yilning 4 iyun kuni taxminan soat 00:25 larda Mirzo Ulug‘bek tumani, Oqqo‘rg‘on ko‘chasida «Lacetti» rusumli avtomashinani boshqarib ketayotgan 21 yoshli S.N. boshqaruvni yo‘qotib, yo‘l o‘rtasidagi yoritish ustuniga urilgan.YTH natijasida «Lasetti» rusumli avtomashina haydovchisi S.N. tan jarohati olib shifoxonaga yotqizilgan, biroq tibbiyot xodimlarining urinishlariga qaramay, u jonlantirish bo‘limida vafot etgan. Mazkur holat yuzasidan Toshkent shahar IIBB tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilgan. IIBB xabarida aytilishicha, hozirda tergov harakatlari olib borilmoqda."
https://kun.uz/uz/news/2022/06/04/toshkentda-prava-olib-berishni-vada-qilgan-oquv-tashkiloti-rahbari-ushlandi,2022-12-01 20:37:31.838186,"Ma’lum qilinishicha, Bosh prokuratura huzuridagi departament hamda IIBning Mirobod tuman bo‘limlari tomonidan tezkor tadbir o‘tkazilgan.Unda, “Vatanparvar” tashkiloti “Chilonzor o‘quv sport texnika klubi” unitar korxonasi boshlig‘i F.E. fuqaro J.ga “S” toifadagi haydovchilik guvohnomasini olish uchun 3 oylik o‘quv mashg‘ulotlarida qatnashmasdan, o‘qiganlik haqidagi guvohnomani tayyorlab berishi evaziga dastlab 1,5 mln so‘mni qo‘lga kiritib, qolgan 1 000 AQSh dollarini olgan vaqtida ashyoviy dalillar bilan ushlangan.Mazkur holat yuzasidan Jinoyat kodeksining 192-9-moddasi (tijoratda pora evaziga og‘dirib olish) bilan jinoyat ishi qo‘zg‘atildi.Mahkama xabarida aytilishicha, hozirgi vaqtda tergov harakatlari o‘tkazilmoqda.Bundan oldin Samarqand viloyatida imtihonsiz “prava” olib berishni va’da qilgan shaxs qo‘lga olingandi."
https://kun.uz/uz/news/2022/06/04/toshkentda-avtobus-haydovchilari-ortasida-janjal-sodir-boldi,2022-12-01 20:37:33.262464,"Ijtimoiy tarmoqlarda jamoat transporti haydovchilari o‘rtasida yuzaga kelgan mojaro aks etgan video tarqaldi. Toshkent shahar IIBB holat bo‘yicha rasmiy ma’lumot taqdim etdi.Qayd etilishicha, 2022 yil 1 iyun kuni Yunusobod tumanidagi savdo markazi yonida joylashgan avtobuslar to‘xtash bekatida avtobus haydovchisi, 31 yoshli T.K., ikkinchi avtobus haydovchisi, 43 yoshli A.U. va avtobus konduktori 25 yoshli M.G. o‘rtasida og‘zaki janjal yuzaga kelgan.Rasmiy ma’lumotda aytilishicha, ushbu mojaro shu yerda bo‘lgan boshqa fuqarolar tomonidan to‘xtatilgan.Holat yuzasidan avtobus haydovchilari T.K. va A.U.ga nisbatan Ma’muriy javobgarlik to‘g‘risidagi kodeksning 183-moddasiga (""Mayda bezorilik"") asosan bayonnoma rasmiylashtirilgan.Bildirilishicha, to‘plangan hujjatlar jinoyat ishlari bo‘yicha Yunusobod tuman sudiga taqdim etilgan."
https://kun.uz/uz/news/2022/06/03/samarqandda-sodir-bolgan-ythda-cobalt-haydovchisi-vafot-etdi,2022-12-01 20:37:34.774511,"Samarqand viloyati IIB YHXB axborot xizmatining xabar berishicha, 2022 yil 27 may kuni M-37 Samarqand-Buxoro-Turkmanboshi xalqaro avtomobil yo‘lining Narpay tumani Tepaqo‘rg‘on mahallasi hududidan o‘tuvchi qismida odam o‘limi bilan bog‘liq yo‘l-transport hodisasi sodir bo‘lgan.Cobalt mashinasi yuk mashinasi bilan o‘zaro to‘qnashgan. Oqibatda Cobalt haydovchisi og‘ir tan jarohatlari olib vafot etgan. Cobalt’da bo‘lgan bir necha yo‘lovchi turli darajada tan jarohatlari olib, shifoxonaga yotqizilgan.Avvalroq, M-37 xalqaro avtomobil yo‘lining Ishtixon tumanidan o‘tgan qismida xorijiy sayyohlarni olib ketayotgan avtobus yuk mashinasi bilan to‘qnashgan edi. Oqibatda haydovchining sherigi vafot etgan, Ruminiya davlatidan kelgan sayyoh tan jarohati olgandi."
https://kun.uz/uz/news/2022/06/03/moguliston-ozbekiston-fuqarolari-uchun-30-kunlik-vizasiz-tartib-joriy-qildi,2022-12-01 20:37:36.218552,"Bugun, 3 iyun kuni Toshkent shahrida O‘zbekiston tashqi ishlar vaziri o‘rinbosari Furqat Siddiqov va Mo‘g‘uliston tashqi ishlar vaziri o‘rinbosari Batsumber Munxjin o‘rtasida muzokaralar bo‘lib o‘tdi.Muloqotda ikki tomonlama aloqalarni kengaytirish, O‘zbekiston qishloq xo‘jaligi mahsulotlari, birinchi navbatda, meva-sabzavotlarning Mo‘g‘uliston bozoriga eksportini oshirish imkoniyatlari muhokama qilindi.Shuningdek, Mo‘g‘uliston delegatsiyasining 2022 yil sentabr oyida Samarqandda bo‘lib o‘tadigan ShHTga a’zo davlatlar rahbarlari Kengashi majlisidagi ishtiroki masalasi ko‘rib chiqildi.TIV matbuot xizmatining ma’lum qilishicha, uchrashuvda Mo‘g‘uliston tomoni O‘zbekiston fuqarolari uchun 30 kunlik muddatga vizasiz tartib joriy etilganini e’lon qilgan. Muzokaralar yakunida quyidagi hujjatlar imzolandi:- O‘zbekiston Respublikasi Tashqi ishlar vazirligi va Mo‘g‘uliston Tashqi ishlar vazirligi o‘rtasida 2022-2023-yillarda hamkorlik dasturi;- O‘zbekiston Respublikasi transport vazirligi va Mo‘g‘uliston yo‘llar va transportni rivojlantirish vazirligi o‘rtasida o‘zaro anglashuv to‘g‘risidagi protokol."
https://kun.uz/uz/news/2022/06/03/biznesda-risk-menejment-xavf-xatar-matritsasi,2022-12-01 20:37:37.623307,"Biznes yuritishda o‘ziga yarasha xavf-xatar (risk)lar mavjud va ularni katta moddiy yo‘qotishlarga olib kelishi mumkin bo‘lgan yoqimsiz, salbiy hodisalar deb ta’riflash mumkin. Ular obro‘ga, moliyaviy holatga ta’sir qilishi, soliq, valuta, narx-navo, bozor va boshqa jabhalar orqali biznesga putur yetkazishi mumkin.Biznes kattalashib, murakkablashib borgani sari risklarni boshqarish ham qiyinlashib boradi, xavf-xatarlar salmoqli va ular yetkazishi mumkin bo‘lgan zararning yuki ham og‘irlashib boradi.Merfi qonuniga ko‘ra, noto‘g‘ri ketishi mumkin bo‘lgan har qanday narsa, qachondir baribir izidan chiqadi. Yoki halq tili bilan aytganda, devorda osilib turgan miltiq qachonlardir o‘q uzadi.Nimani nazarda tutayotganimni tushundingiz, chamamda... Demak, biznes egasi va boshqaruvchisining vazifasi – shu kabi ko‘ngilsiz voqealarning oldini olishdir.Xavf-xatar tabiatiga ko‘ra, agar u boshqarilmasa, zaxarli gaz kabi barcha bo‘sh hududni egallab oladi. Xavf-xatarni boshqarish orqaga surilgani sari, xuddi sodir bo‘lish ehtimoli o‘sib borgani kabi, uning salbiy oqibatlari faqat kuchayib boradi. Shunday ekan, tashkilot egalari va rahbarlari oldida xavf-xatarlarni, ularning sodir bo‘lish ehtimolini, zarar ko‘lamini aniqlash va ularni boshqarish usullari va vositalarini takomillashtirib borish bo‘yicha uzluksiz faoliyat olib borish talab etiladi. Bu jarayon xavf-xatarni boshqarish yoki biznes tilida risk-menejment deb ataladi.Lekin ba’zan xavf-xatarlarni kamaytirish shart emas, yo‘llarda ba’zi chuqurlarni aylanib o‘tmasdan, ularning ustidan, ularga tushmasdan o‘tib ketish mumkin bo‘lgani kabi. Ba’zan tashkilotga 10 mln so‘mlik zarar keltirishi mumkin bo‘lgan xatarga, uning ehtimoliy zararidan ancha ko‘p mehnat va resurs sarflanadi. Shu bilan birga, biznes uchun birinchi darajali xatarlar kerakli e’tiborsiz qolib ketadi.Xavf-xatarni boshqarishdagi samarali vositalardan biri bu – xavf-xatar/risk matritsasini ishlab chiqishdir.Xavf-xatar matritsasi – bu katta ehtimol bilan sodir bo‘ladigan va jiddiy salbiy oqibatlar keltirib chiqarishi mumkin bo‘lgan xavf-xatarlarni boshqarish usulidir. Bunda xavf-xatarlarning eng kattalariga yuqori ball beriladi. Tashkilot uchun ta’siri kichik va sodir bo‘lishi ehtimoli yuqori bo‘lmagan xavf-xatarlarga past ball qo‘yiladi va ularni o‘z holiga qo‘ysa bo‘ladi.Aytgancha, agar biznes egasi faqat bir biznesga egalik qilsa, bir matritsa bilan kifoyalansa bo‘ladi. Agar biznes ko‘p qirrali bo‘lsa, har bir yo‘nalish uchun alohida matritsa ishlab chiqish maqsadga muvofiqdir. Yirik investitsion loyihalar uchun ham har bir xavf-xatarni alohida ko‘rib chiqish tavsiya etiladi.Yuqorida keltirilgan matritsa biznes egalari va boshqaruvchilari uchun holatni baholash va ustuvor xatarlarini belgilash, xavf-xatarni boshqarish dasturini ishlab chiqishni osonlashtirish va tashkilotning xavf-xatar bilan to‘la dunyoda o‘sish va rivojlanishi uchun imkoniyat yaratib beradi.Xondamir Nusratxo‘jayev,
“Mufid moliya” kanali muallifi"
https://kun.uz/uz/news/2022/06/03/kiyimlarga-qanday-qilib-ikkinchi-hayot-berish-mumkin,2022-12-01 20:37:39.311004,"“Yaponcha jyemper kiygilari kelibdi. O‘zimizniki teshib chiqadimi… Jyempering yap-yangi, biroz kir bo‘lgan bo‘lsa, Sottiga aytamiz, benzinda yuvib beradi. Ustingdan hidi kelsa, hech balo bo‘lmaydi”.“Kelinlar qo‘zg‘oloni” bosh qahramoni Farmon bibining keliniga aytgan bu gaplardan ham oxirgi yarim asrda kiyimga nisbatan munosabatimiz qanchalik o‘zgarib ketganini bilsa bo‘ladi. Shu vaqt ichida O‘zbekistonda, hali keng ommalashmagan bo‘lsa-da, ikkinchi qo‘l kiyimlarni xayriya va xarid qilish paydo bo‘lishga ham ulgurdi.Masalan, Toshkent shahri Samarqand darvoza majmuasi ro‘parasida joylashgan “Saxovat burchagi (Dobryy konteyner)” ijtimoiy loyihasi 2 yildan beri ikkinchi qo‘l buyumlarni (asosan kiyim-kechak)larni tekinga muhtoj aholiga ulashib keladi.“Saxovat burchagi” haqidaLoyihada ko‘ngilli bo‘lib ishlaydigan Mariya Alekseyevaning aytishicha, bu yerga har kuni 10–20 nafarga yaqin odam kelib, o‘ziga kerakli buyumlarni tanlab olib ketadi.“Bu yerda erkaklar, ayollar va bolalar uchun alohida kiyim-kechak bo‘limlari bor. Konteynerga kichkina deraza qilingan. Odamlar o‘zlariga kerak bo‘lmagan kiyim-kechak, turli buyumlarni shu derazadan ichkariga qoldirib ketishadi”, – deydi u.Konteyner ichida faqat kiyim-kechak emas, balki o‘yinchoqlar, kitoblar va turli maishiy buyumlar ham to‘planadi. Bu yerda hozircha 3 nafar volontyor faoliyat yuritadi. Odatda har kuni 12:00dan 16:00gacha volontyorlar navbatchilik qiladi. Biror buyumga ehtiyoji bo‘lgan odamlar kunning shu paytida kelib, o‘zlariga kerak narsani olib ketishlari mumkin.“Kuniga 2-3 soatimni shu ishga ajrataman. Bu uchun hech qanday haq kerak emas. Men ko‘ngilli sifatida odamlarga yordamlashishni xohlayman. Buyumlarni olgandan keyin odamlar qandaydir ijobiy emotsiya bildirishadi va buni ko‘rish yoqimli. Qariyb 2 yildan beri shu yerdaman. Bo‘sh vaqtlarimni shunga ajrataman”, – deydi Mariya.Loyiha Telegram-kanalida yozilishicha, konteynerlar butun shahar bo‘ylab qo‘yilishi rejalashtirilgan. Konteyner qutilarida turli xil buyumlar (kiyim, oziq-ovqat, maishiy anjomlar)ni qoldirsa bo‘ladi va muhtoj bo‘lganlar bu yerdan zarur narsani olishlari mumkin.“Shunda bizning ehson platformamiz ko‘makka muhtoj va yordam berishni xohlaydiganlar o‘rtasida bog‘lovchi bo‘ladi”, – deyilgan loyiha kanalida.“Sovg‘aga beraman”Ishlatilmaydigan buyumlarni muhtojlarga tarqatishning yana bir usulini “Sovg‘aga beraman (Otdom darom)” Telegram-guruhi a’zolari yo‘lga qo‘yishgan. 2020 yilning iyul oyida ochilgan bu guruhning hozir 14 mingdan ortiq a’zosi bor.Nurlan Hayitov – “Sovg‘aga beraman” guruhining tashkilotchisi va admini. Nurlan g‘oya unda qanday paydo bo‘lgani haqida shunday deydi:“Bu g‘oya ancha oldin paydo bo‘lgan. Bolalar tez ulg‘ayib, ularga olingan kiyimlar tezda tor kelib qoladi. Mening ham 2 nafar qizim bor va ular bilan ham xuddi shunday bo‘ldi. Ularning yangi kiyimlarini nima qilish haqida o‘ylab, shu guruhni tashkil qildim”.Har kuni o‘rtacha 30-40 nafar foydalanuvchi tomonidan 80-100 dona kiyim-kechak va turli maishiy buyumlar surati guruhga joylanadi. Suratlar ostidan kiyim-kechaklar o‘lchami, kiyilgan muddati kabi ma’lumotlarni topish mumkin.“Hammamizda ham keraksiz narsalar bor. Ular uyimizda ishlatilmay turgandan ko‘ra, biror odamga foydasi tekkani yaxshi”, – deydi Nurlan.Guruh a’zolari tomonidan buyumlarni olish istagida bo‘lganlar buni guruhga ma’lum qiladi. Buyumni kim olishi aniq bo‘lsa, manzil kelishilib, narsalar yangi egalariga berib yuboriladi.“Men bu guruhga faqat narsa qo‘yaman. Narsa olmayman. Shundan keyin ko‘pchilik yozadi. Ularning ichidan eng muhtojini tanlab olib, yozganiga, ahvoliga qarab buyumlarimni beraman”, – deydi guruh a’zolaridan biri Kamola Ahmedova.O‘ziga kerakli buyumni qabul qilib olganlar o‘z minnatdorchiligini bildiradi. Ularning aksariyati kiyim olishga qurbi yetmasligini aytishadi.“Kiyim-kechak olishga mening imkonim yo‘q. Shu guruh borligini eshitganimdan keyin, rosa xursand bo‘ldim. Odamlar qo‘ldan kelgancha yordam berib turishibdi. Guruhni ochgan kishidan minnatdorman. Guruhga yuborilgan kiyim-kechaklarni kiysa bo‘ladi. Ular unchalik eskirmagan”, – deydi ismi sir tutilishini istagan guruh a’zolaridan biri.Qayta jonlanayotgan ikkinchi qo‘l tajribasiSanoat rivojlanguncha bo‘lgan davrda qo‘lda to‘qilgan mato pishiq bo‘lib, uzoq chidagani, hozirga kelib tekstil sanoatida samaradorlik bir necha barobar oshgani hisobiga narxlar arzonlashgani va boshqa omillar hisobiga XXI asrda butun dunyo bo‘ylab kiyim-kechaklar soni keskin ortdi.XIX asrlargacha ikkinchi qo‘l kiyimlar amaliyoti insoniyat yashash tarzida odatiy hol bo‘lgan. II jahon urushigacha bo‘lgan davrda hatto ikkinchi qo‘l kiyim-kechak savdosi davlatlararo yoyilgan.Bunday tashabbus yaqin 10 yilda qayta jonlanmoqda. Ma’lumotlarga ko‘ra, kiyim-kechak industriyasining iqlimga jiddiy ta’siri ma’lum bo‘lgach, amerikaliklar ikkinchi qo‘l kiyimlarni yangi kiyimlardan ko‘ra 21 marta ko‘proq xarid qilishni boshlagan. Bunga o‘xshash holatni Yevropa davlatlari aholisiga nisbatan ham aytish mumkin.Dunyodagi eng yirik onlayn do‘konlardan biri Thred UP 2018 yilda ikkinchi qo‘l kiyimlar savdosi 24 milliard dollarga yetgani haqida ma’lumot bergan bo‘lsa, bu son 2023 yilda 51 milliardga yetishi taxmin qilinmoqda.Salvation Army, Goodwill va Oxfam kabilar ikkinchi qo‘l kiyimlar savdosi bilan shug‘ullanadigan kompaniyalar hisoblanadi. Bu tashkilotlar ikkinchi qo‘l kiyimlarni yig‘ib, kambag‘alroq davlatlarda chakana savdoda sotadi.Bitta kiyimni 2-3 kishi kiyishi “an’anasi”O‘zbekistonda ikkinchi qo‘l kiyimlarni yig‘adigan va ularni sotishga ixtisoslashgan maxsus do‘konlar keng tarqalmagan. Buning sabablaridan biri bitta kiyimni oilaning 2-3 farzandi almashib kiyishi odatga aylanganida bo‘lsa kerak. Ko‘pincha ko‘p bolali oilalarda ulg‘aygan opa-singil, aka-ukalar bir-birining kiyimini almashlab kiyadi. Shunday bo‘lsa-da, viloyat markaziy bozorlarida eski kiyim-kechak sotiladigan rastalarni uchratish mumkin.Shuningdek, Toshkent shahridagi Farhod bozori, Chilonzor buyum bozorining ayrim nuqtalarida yoki yo‘l bo‘ylarida ham yoyma tarzida ikkinchi qo‘l mahsulotlarni sotadiganlar uchrab turadi.Ammo kiyim-kechak onlayn sanoati rivojlanayotgani, tanlov imkoniyati ko‘pligi odamlarni ko‘proq kiyim sotib olishga rag‘batlantirsa, bu – O‘zbekistonda ham ikkinchi qo‘l kiyimlarning onlayn savdosiga ehtiyojni yuzaga keltirishi mumkin.“Saxovat burchagi” volontyori Mariyaning ikkinchi qo‘l kiyimlariga ehtiyoj haqidagi gapi buni tasdiqlaydigan ko‘rinadi.“Bunday tashabbuslarga ehtiyoj juda katta, – deydi u. – Nafaqat Toshkentda, viloyatlarda ham “Saxovat burchak”lari o‘rnatilishi kerak. Volontyorlar Chirchiq, Bekobodda ham bunday tashabbuslarni qo‘llab-quvvatlashdi. Masalan, yaqinda Nukusda ham xuddi shunday konteyner o‘rnatildi”.Zuhra Abduhalimova,
Kun.uz jurnalistiBitta futbolka uchun 3 yillik chuchuk suv – kiyim-kechak sanoati iqlimni qanday zararlaydi?"
https://kun.uz/uz/news/2022/06/03/tadbirkorlar-kutgan-taklif-murobahali-moliyalashtirish,2022-12-01 20:37:40.994773,"ATB “Qishloq qurilish bank” Xususiy sektorni rivojlantirish islom korporatsiyasi liniyasi hisobidan 3 yillik murobaha asosida moliyalashtirishni taklif etadi. Mazkur xizmat bank va Korporatsiya o‘rtasida tuzilgan “Murobaha shartnomasi” asosida yo‘lga qo‘yildi. Ushbu kelishuv yurtimizdagi ko‘plab tadbirkorlar tomonidan kutilgan va katta qiziqish bildirilayotgan Islom moliyasi tamoyillaridan biri bo‘lgan murobaha asosida moliyalashtirish imkoniyatini berishi bilan ahamiyatlidir.Ma’lumki, murobaha bu – islom shariati tamoyillari asosidagi  moliyalashtirish usullaridan biri va u savdoga asoslanadi. Bunda mijoz bankka o‘z ehtiyoji uchun kerakli mahalliy yoki xorijiy mahsulotni sotib olishni so‘rab murojaat qiladi. Bank esa  ko‘rsatilgan mahsulotni  xarid  qilib, mijozga o‘z ustamasini qo‘ygan holda bo‘lib to‘lash sharti bilan sotadi.Moliyalashtirish bir qator shartlar asosida amalga oshiriladi. Xususan,  shariat tamoyillariga zid bo‘lmagan barcha loyihalar, doirasida, asbob-uskuna, jihozlar, og‘ir va yengil transport vositalari va ular uchun xomashyo mahsulotlarini xarid qilish jarayoni moliyalashtirilishi mumkin. Mijozlar 250 000 AQSh dollaridan 5 000 000 AQSh dollarigacha bo‘lgan loyihalari uchun mazkur moliyalashtirish turidan foydalanish imkoniyatiga egalar.E’tibor qaratish joiz bo‘lgan muhim jihat shundaki, sayyohlik, dam olish maskanlari, mudofaa, ko‘chmas mulk, an’anaviy banklar va sug‘urta korxonalariga resurs yoki kredit ajratish, spirtli ichimliklar, harom go‘sht ishlab chiqarish va realizatsiya qilish hamda pornografiya, tungi klub yoki qimorxonalar bilan bog‘liq faoliyat turlari kabi loyihalar moliyalashtirilmaydi.Moliyalashtirish agar shartnomalar xalqaro importni nazarda tutsa, AQSh dollarida amalga oshiriladi. O‘z navbatida, mahalliy bozordan olinadigan uskunalarni moliyalashtirish murobaha shartnomasi qiymatida AQSh dollarini milliy valutaga konvertatsiyalash orqali taqdim etiladi.Albatta, mijozlarni xizmat muddati qiziqtirishi tabiiy. Bu borada 36 oylik muddat joriy qilingani (oxirgi to‘lov muddati 30.01.2025) tadbirkor uchun qulaylik yaratadi. Zotan 6 oygacha imtiyozli davr ham taklif etilmoqda. Boz ustiga, mijoz tomonidan savdo summasi har 6 oyda amalga oshiriladi.Mahsulot narxiga 7.85 + 3 yillik o‘zgaruvchan svop asosidagi ustama qo‘shilib, ushbu ustama davr oxiriga qadar o‘zgarmas etib belgilanadi. Shu o‘rinda eslatib o‘tish joiz, administrativ xarajatlarini qoplash uchun murobaha shartnomasi sotuv narxining 1 foizi miqdorida bir martalik oldindan to‘lov mavjud.Xizmatdan foydalanish jarayonida agar mijoz tomonidan kechikishlar kuzatilsa, yillik 10 foiz miqdorida penya undiriladi. Ya’ni har bir kechiktirilgan kun uchun to‘lov grafigi bo‘yicha to‘lanmagan qoldiq qarz miqdoriga nisbatan yillik 10 foiz miqdorida penya undirilib, ushbu mablag‘lar Xususiy sektorni rivojlantirish islom korporatsiyasi tomonidan xayriyaga yo‘naltiriladi. Yana bir muhim jihat shundaki, murobaha shartnomasiga muvofiq mijozga berilayotgan qarz ta’minoti uchun ATB “Qishloq qurilish bank” tomonidan bank kafolati taqdim qilinadi. Bunda bank kafolati murobaha shartnomasiga muvofiq sotish narxi (sale price) miqdorida bank tomonidan belgilanadi. Muddati ham murobaha shartnomasiga muvofiq bo‘ladi. Bu vaziyatda bank kafolat ajratishga doir hujjatlarni ko‘rib chiqqani uchun BHMning 2 (ikki) barobari miqdorida bir martalik to‘lov amalga oshiriladi. Ushbu qulaylikdan foydalanish istagida bo‘lgan mijoz bank kafolati summasining 125 foizi miqdoridagi mol-mulkni garov ta’minoti sifatida taqdim etishi lozim.ATB “Qishloq qurilish bank” jamoasi islomiy moliyalashtirish xizmatidan foydalanish istagida bo‘lgan barcha tadbirkorlarni hamkorlikka chorlaydi.Qulay imkoniyatdan foydalaning va o‘z biznesingizni yanada rivojlantiring!Qishloq qurilish bank – farovon hayotingiz xizmatida!Murojaat uchun:Telefonlar: +998 78 150 00 55+998 78 150 76 42Qisqa raqam: 1254Elektron pochta: islamicbanking@qqb.uzVeb-sayt: www.qqb.uzTelegram: @QQBANKFacebook: fb.com/official.qqb.uzBank axborot xizmati Ⓣ"
https://kun.uz/uz/news/2022/06/03/bolam-masjid-qurmoqchi-edi-xasta-yigit-orzusi,2022-12-01 20:37:42.457727,"Mashrabjon Abduvaliyevda buyrak yetishmovchiligi xastaligi aniqlangan. To‘rt o‘g‘ilni tarbiyalayotgan farg‘onalik oila bu kasallikdan qutulish uchun hamma narsasini sotishga majbur bo‘lgan. Orada bir nechta operatsiyalarni boshdan o‘tkazgan 24 yoshli bemorning ahvoli esa kun sayin og‘irlashmoqda. Onasi Malika Abduraimovaning aytishicha, o‘g‘liga buyrak ko‘chirish operatsiyasi tavsiya qilingan. Uning hayotini saqlab qolishda bu muolaja zarurligi sabab otasi o‘z buyragini farzandiga berishga tayyor. Ammo bu murakkab operatsiya uchun ketadigan mablag‘ yo‘qligi oila a’zolarini tashvishga solmoqda.“Onani yaratmasin ekan. Bolamni bu ahvolda ko‘rish qiyin bo‘lyapti. O‘g‘lim hammaga yordam berishni istaydigan bola edi. Sog‘ayib ketsa, odamlarga masjid qurib berishni niyat qilgan. Kun sayin salomatligi yomonlashayotganini ko‘rish azob bo‘lyapti. Bolamning dardi arishi uchun jonimniyam berardim”, – deya yig‘laydi farzandi uchun kuygan onaizor.Bu ota-onaning hozirgi holatini farzand o‘stirayotgan har bir oila yaxshi his qiladi. Bir farzandni voyaga yetkazganda, uning kelajagi bilan bog‘liq ezgu niyatlar og‘ir kasallik soyasida qolib ketishini o‘ylashning o‘ziyoq qo‘rqinch uyg‘otadi. O‘ylaymizki, ularga yelkadosh bo‘lishni istaganlar oramizda ko‘plab topiladi.Mashrabjon Abduvaliyevga oid ma’lumotlar:Universalbank: 6262 8300 4317 2204 Mashrabjon Abduvaliyev nomidaViza: 4073 4200 8733 1736 Mashrabjon Abduvaliyev nomida"
https://kun.uz/uz/news/2022/06/03/kambagallikka-qarshi-kurash-hukumat-qayerda-xato-qilyapti-behzod-hoshimov-bilan-suhbat,2022-12-01 20:37:43.865612,"Suhbatimiz may oyi oxirida Buxoroda o‘tkazilgan O‘zbekiston Kambag‘allikni qisqartirish xalqaro forumi doirasida bo‘lib o‘tdi. AQShda istiqomat qiluvchi, Viskonsin universiteti doktoranti bo‘lmish Hoshimov bu forumdagi sessiyalardan birida moderator sifatida ishtirok etdi.— Bu kabi forumlar muammolar yechimiga yaqinlashtiradimi, o‘zi ularni o‘tkazishdan maqsad nima?— Hamma forumlar haqida bir xil gap aytolmayman. Konferensiya, forum kabi fikr almashish maydonlarining juda ham oliyjanob maqsadlari bor – mutaxassislar, olimlar, ekspertlarni bir maydonchaga jamlab, ularga qandaydir masalani berish. O‘zbekistonda kambag‘allik mavjud va uni qanday yechsa bo‘ladi, qanday tajribalarni o‘rgansak bo‘ladi va kelajakda iqtisodiy siyosatni tuzayotganimizda boshqa jamiyatlar qilgan xatolarni qilmaslik kabi masalalar ko‘tarilishi uchun bunday forumlarning foydasi bor, desam bo‘ladi.Keyingi qadamlarda, biz iqtisodiy kambag‘allikka qarshi kurashish siyosati ustida o‘ylayotganimizda forumda yangragan mutaxassislar fikrini ishlata olamiz. Agar haqiqiy mutaxassislar fikrini eshitsangiz, ular bir necha yillik xatolar va necha milliardlik yo‘qotishlar oldini olish borasida maslahat berishadi.Ilmga yondashib siyosat olib borishning yaxshi tarafi shundaki, oldingi jamiyatlar qilgan xatolarni takrorlamaysiz. Bunday maydonlarning afzalliklari qisqa vaqt ichida bir necha odamlarning bir masala yuzasidan fikrlashga va bergan takliflarini tahlil qilish imkoniyatiga ega bo‘lasiz.Forumlarning samarali yoki samarasiz o‘tishida bir muhim kriteriya bor – agar siz hammani forumga chaqirib, bizda hammasi zo‘r, hech qanaqa muammomiz yo‘q, deydigan bo‘lsangiz, bunday forumlar samarasiz bo‘ladi. Muammolar bor va ularni qanday yechsak bo‘ladi, deb sidqidildan gapirsangizgina o‘sha xalqaro ekspertlar sizga taklif berishi mumkin.Kasal bo‘lib, shifokorlarning oldiga borsangiz, o‘zingizdagi muammolarni aytasiz va shifokor sizga tashxis qo‘yadi. Lekin siz doktorga borib, menda hammasi yaxshi, bir necha yildan beri o‘zimni yaxshi his qilyapman, desangiz, bundan foyda yo‘q. Nazariyada forumlarning foydasi bormi desangiz, javob – ha, hamma forumlar har doim foydalimi desangiz, javob – yo‘q.Bu forumning hamma sessiyalarida qatnasha olmadim, chunki 2ta sessiya bir paytda bo‘ladi, ikkinchidan, ayrim sessiyalarda moderatorlik qilganim uchun tayyorlandim. Ikkita fikr eshitdim: O‘zbekistonda hammasi yaxshi, mana shunday narsalar qilib kelyapmiz, deb o‘zimizni maqtaganimiz ham bo‘ldi, lekin muammolar haqida samimiy suhbatlar ham bo‘ldi.Xulosam, bizda hech qachon muvaffaqiyat, yaxshi narsalar bo‘lmadi, deya olmayman, balki qilingan narsalar haqida gapirish kerakdir, ammo ekspertlardan fikr eshitmoqchi bo‘lsak, ularga yutuqlarimiz haqida gapirish ma’noga ega emas. Tanqidiy tahlil eshitishimiz kerak, maqtov uchun boshqa platformalar bor.— Kambag‘allikni qisqartirish iqtisodiy o‘sishga teng, degan nazariyaga ko‘p to‘xtalasiz. Buning uchun esa savdodagi to‘siqlar olib tashlanishi kerak, deb hisoblaysiz. Kambag‘allikka savdodagi to‘siqlarning bog‘liqligi qanday?— Har doim ixtiyoriy mamlakatda, ayniqa, O‘zbekistonda kambag‘allik muammosi iqtisodiy o‘sishga teng. Agar biz iqtisodiy o‘sishga erishsak, albatta, shartli ravishda kambag‘allik qisqarib boradi. Jamiyatda resurslar ko‘p bo‘lsa, u jamiyatning qiynalgan aholiga yordam berish imkoniyatlari ham ko‘p bo‘ladi.Hamma boy bo‘lsa, qiynalgan odamlarga yordam berishga imkoniyatlarimiz kengayadi. Resurslarimiz kam bo‘lsa, kimga qanday yordam beramiz – bu birinchi masala.Kambag‘allikka qarshi kurash deganda, qanday qilib nogironlarga, beva ayollarga pul tarqatish tizimi haqida emas, yomon iqtisodiy ahvoldan yaxshi iqtisodiy ahvolga olib chiqish haqida qayg‘uraman va aytib kelaman. Kambag‘allikni qisqartirish va iqtisodiy o‘sishga erishish – ayni tushunchalar, ularning farqi yo‘q.Savdoga cheklovlar haqida gapiradigan bo‘lsak, erkin savdoga bo‘lgan bojlar, notarif barerlar, logistik cheklovlar – hammasi zarar, zarar va zarar. Bu degani mamlakatimizning iqtisodiy ko‘lamini qisqartiruvchi choralar.Albatta, kambag‘allik haqida qayg‘ursak, iqtisodni qisqartiruvchi choralarni ko‘rmasligimiz kerak. Ulardan biri bu – savdoga to‘siqlar.Agar kambag‘alligimizga sabab faqat savdoga to‘siqlarmi, desangiz, javob – yo‘q. Savdoga to‘siqlar qabul qilingan va qabul qilinayotgan qarorlarning natijasi va oqibati. Moliyaviy nuqtayi nazardan qiynalgan, ya’ni kambag‘al insonlarning iste’moli juda ham savdo cheklovlariga bog‘liq. Qanaqa ma’noda? Kam pul topadigan insonlarning yagona maqsadi – o‘zi va bolalarining qornini to‘yg‘azish, ya’ni yetarli miqdorda kaloriya iste’mol qilib jon saqlash. Ularning daromadi asosiy qismi oziq-ovqat sotib olishga ketadi. Oziq-ovqat masalasida savdoga cheklov qo‘yish o‘sha odamlarning daromadini qisqartiradi.Deylik, kambag‘al odam 100 so‘m pul topsa, 90 so‘mini oziq-ovqatga ishlatadi. Savdoga cheklovlar tufayli 90 so‘mlik oziq-ovqati 99 so‘m bo‘lib qoladi. Bu ularning sharoitini keskin yomonlashtiradi. Lekin boy odam 1000 so‘m topsa, 300 so‘mini oziq-ovqatga sarflaydi. Boj oshsa, ularga atigi 10 foizga oshadi – 330 so‘m, nisbiy ravishda narx daromadiga nisbatan sezilarsiz oshadi. Shuning uchun kambag‘al insonlarga bunday cheklovlar juda sezilarli bo‘ladi.Xulosa qilib aytganda, bojlar iqtisodiy o‘sishga to‘sqinlik qiladi, ikkinchidan, tarif va notarif barerlar kambag‘allarning ahvolini yanada yomonlashtiradi. Shartli inflatsiya haqida gapirsak ham, kambag‘allarga inflatsiyaning ta’siri kuchliroq bo‘ladi. Shuning uchun bu narsa juda muhim.— Savdoga cheklovlar keyingi yillarda aksincha oshib borgandek. Kambag‘allikni qisqartirishni maqsad qilgan O‘zbekiston savdoga cheklovlarni yumshatishi kerak emasmidi?— Kerak edi. Lekin kambag‘allikka qarshi kurash bilan bojlar bitta iqtisodiy siyosatning g‘oyasida bo‘layotgan masala emas. Ularni bir-biridan alohida harakat qilib kelayotgan mexanizmlar desak bo‘ladi, bizda bojlarni oshirishyapti – kambag‘allikni ko‘paytirish uchun ham emas, kamaytirish uchun ham emas, balki boshqa maqsadlarda. Lekin bu bevosita iqtisodiyot hajmiga, kambag‘allarning ahvoliga shu bojlar albatta salbiy ta’sir qilmoqda.O‘rtacha boj oshdimi-oshmadimi deb so‘rayapsiz – o‘rtacha bojlar deganda yaxshi formulamiz yo‘q. Chunki o‘rta arifmetik qiymat xato bo‘ladi. Mamlakatda ikkita tovar bo‘lsa, bittasiga 10, yana biriga 100 foiz boj bo‘lsa, o‘rta arifmetik qiymat – 55 foiz. Lekin bu ma’noga ega emas. Chunki 10 foiz boj qo‘yilgan tovarlar olib kiriladi, 100 foiz boj qo‘yilgan tovarlar esa olib kirilmaydi.Masalan, O‘zbekistonda mashina va shakar mavjud deylik. Mashinaga 100, shakarga 5 foiz boj bor deb tasavvur qilaylik. O‘rta arifmetik bojimiz 55 foiz bo‘ladi. Bu ma’noga ega emas, chunki biz mashinalardan ko‘ra shakarni ko‘proq iste’mol qilamiz. Endi tasavvur qiling, biz shakarni mashinadan ko‘ra ancha ko‘proq iste’mol qilamiz, shunda o‘rta arifmetik hisoblasangiz, o‘rtacha boj 5 foiz bo‘ladi. Mashinaga boj oshgani sari o‘rtacha boj tushib borishi mumkin, chunki odamlar mashinani olib kirmay qo‘yadi. Bu formula bizga bojlar oshdimi, degan savolga yaxshi javob bera olmaydi.Istalgan amaldor sizga bojlar tushdi deyishi mumkin, yo o‘rtacha hisoblanganini aytadi yoki o‘rta arifmetikni aytadi – o‘ziga qulay tarzda istalgan natijani aytishi mumkin. Ikkovi ham ma’noga ega emas.O‘zbekistonda katta savdoga cheklovlar notarif to‘siqlar orqali ham bo‘ladi. Xabaringiz bo‘lsa kerak, utilizatsiya yig‘imi bor; yoki qaysidir mamlakatda ishlab chiqarilgan dorini olib kirmoqchi bo‘lsangiz, siz “O‘zstandart” degan agentlikdan sertifikatsiya olib kelishingiz kerak. Bu tarif emas, lekin xarajat. Qancha litsenziyalar ko‘p bo‘lsa, tovar olib kirish shuncha qiyin bo‘ladi. Masalan, biror davlat boshqa davlatga cheklovni sanitar qoidalar orqali qo‘llaydi, sanitar talablarga to‘g‘ri kelmaydi degan cheklovlar mavjud. Bundan tashqari, logistik cheklovlar – O‘zbekistonda transport va logistika masalasida davlatning o‘rni katta bo‘lgani uchun transport xarajatlari katta, chunki chetda ishlab chiqarilgan mahsulotlarni O‘zbekistonga olib kirishni bular qimmat qilib qo‘yadi. Shuning uchun umumiy qilib savdoga to‘siqlar degan so‘zni ishlatgim keladi, chunki boj bu to‘siqlarning bittasi.— O‘zbekistonda ijtimoiy himoyaga muhtojlar bandligini ta’minlash uchun ularga imtiyozli kreditlar ajratilib, tadbirkorlikka yo‘naltirilyapti. Biroq amalda bu ijobiy natija bermayotgandek. Buni tovuq boqish mojarolarida ham ko‘rsa bo‘ladi. Shu borada fikringiz qanday?— O‘zbekistonda pulning narxi qimmat, ya’ni inson kredit olib nimadir ish boshlashi qimmat turadi. Bankda foizlarni bilamiz. Uning ustiga, qandaydir kafolatlar berishingiz kerak, biror mulkingiz bo‘lishi kerak kredit olish uchun. Hukumat shunday qarorga keldiki, bankdan qarz oladigan qismini soliq to‘lovchilar hisobiga qoplaymiz deb, chunki pulning narxi qimmat. Lekin iqtisodda bir prinsip bor: tekinga hech narsa yo‘q. Qaysidir narsani arzonlashtirish, nimadirni qimmatlashtirish evaziga bo‘ladi.Hozirgi O‘zbekistondagi siyosatning asosiy ma’nosi shuki, kreditlar siyosati hamma uchun pulning narxini qimmat qilib qo‘yadi. Mavjud pul mablag‘laridan qaysidir qismini imtiyozlar uchun bersangiz, umumiy narx chiqishi uchun tijoriy qismining narxi oshishi kerak. Qandaydir balans bo‘lishi kerak.Ikkinchidan, moliyaviy institutlar qanday ishlaydi – siz ulardan mablag‘ olmoqchi bo‘lsangiz, ular sizni tadbirkor sifatida o‘rganadi. Ya’ni siz kreditni to‘lay olasizmi deb. Keyin sizga qarz berish yoki bermaslik borasida bir qarorga kelishi mumkin. Agar moliyaviy tashkilotlar sizga yoki shartli dehqonga pul bermaslik qaroriga kelgan bo‘lsa, demak ularning risklari sizdan oladigan foydadan ko‘ra balandroq. Agar bu jarayonga davlat aralashib, qarzni kimga berish yoki bermaslik kerakligini hal qilsa, demak davlat mavjud axborotni chalg‘itadi.Inson o‘zi ham bilmaydi kreditni to‘lay oladimi-yo‘qmi, bankka borgandan keyin ular o‘ylab aytishadi: “sizga bera olamiz, yoki yo‘q”. Bunga davlat aralashsa, rag‘batlarni noto‘g‘ri qo‘yadi va qurbi yetmaydigan odam ham o‘sha kreditni olishga imkoniyati bo‘ladi.Bu – mablag‘larni samarasiz tarqatish bilan birga, o‘sha insonlarni bilmagan holda, ba’zan xohlamagan holda juda chuqur moliyaviy o‘ra ichiga tushirib qo‘yadi. Shuning uchun, o‘ylaymanki, kredit va qarz pullarini tarqatishda davlat institutlari, ayniqsa, davlat hokimiyati institutlari aralashmasligi maqsadga muvofiq. Shunda moliyaviy bozorda resurslar to‘g‘ri taqsimlanadi.— Hozir hukumat kambag‘allikni odamlarni tadbirkor qilish bilan hal qilmoqchi. Bu borada fikringiz qanday?— Bizda masala – ish joylarini yaratish. Hukumat o‘ylayaptiki, odamlarni tadbirkorlikka o‘rgatsak, ular ish joyini yaratadi, deb. O‘zbekistondagi muammo – nechta odam tadbirkor bo‘lib ishlashi emas, odamlar bor korxonalarini kengaytira olmasligi.Hozir mavjud xo‘jalik sub’yektlarining va ularda ishlaydigan ishchilar sonini oling. Bitta korxonaga 2tadan ko‘p ishchi to‘g‘ri kelmaydi. Ya’ni O‘zbekistonda o‘rtacha firmaning hajmi – 2 kishi. Bu degani O‘zbekistonda odamlar tadbirkor bo‘lishi muammo emas, tadbirkorlar o‘z ishini yuritib ketishi va kengayishi qiyin.Bizda hech qachon tadbirkorlik qilmagan odamni tadbirkorlikka olib kelish masalasi ko‘rilyapti. Undan ko‘ra, boshqa tadbirkorlarga imkoniyatlarni kengaytirish kerak. Qanday qilib? Bozordagi risklarni kamaytirish orqali.Hozir odamlarga kredit berish muammo bo‘lmasdi, agar bu boshqa tadbirkorlar uchun xarajat bo‘lmasa. Siz kimgadir imtiyozli kredit beryapsizmi, mavjud tadbirkorlar uchun kredit narxi oshyapti, xolos.Dunyo tajribasidan kelib chiqsak, eng yirik kompaniyalar – eng ko‘p ish joylarini yaratuvchilar bo‘ladi. Ya’ni ularda odam ko‘p ishlaydi va birinchi 5 yilda 90 foiz tadbirkorlik sub’yektlari bankrot bo‘ladi. Bu normal narsa.O‘zbekistonda kambag‘allikka qarshi kurashda asosiy muammo odamlarni ko‘proq tadbirkor qilish emas, tadbirkorlarni iloji boricha samarali qilish.— O‘tgan davr mobaynida kambag‘allikni qisqartirish uchun turli choralar ko‘rildi. Lekin ularning hammasi ham samarali emasligi ko‘rinib qolyapti. Bu borada siz qanday choralardan voz kechilishi kerak va qaysi choralarni qo‘llashni davom ettirish lozim, deb o‘ylaysiz?— Ixtiyoriy maxsus loyihalar asosiy muammomizni yechmasligimizga sabab bo‘lmoqda. Kambag‘allikni qisqartirishning yagona yo‘li – iqtisodiy farovonlikni ta’minlash. Biz kambag‘allikni qisqartirishda qandaydir dasturlar, ijtimoiy mablag‘larni tarqatish bilan yondashsak, o‘zimiz uchun muammoni hal qilayotgandek his qilamiz, lekin asosiy masalani yechmaymiz.Asosiy masaladan chalg‘itadigan dastur va loyihalar maqsadning ildiziga olib kelmaydi. Mening nazdimda ular samarasiz, ma’muriy va aql resurslarimiz hamda boshqa nuqtayi nazardan. Biz barcha resurslarimizni, kuch va aqlimizni iqtisodiy taraqqiyotga sarflashimiz kerak. Qanaqadir kichik dasturni rivojlantirishga katta ma’muriy resursni ishlatishimizning, o‘ylaymanki, alternativ xarajatlari nihoyatda baland. Qanaqadir manzilli dasturlar ko‘pincha yaxshi choralarga olib kelmaydi.Yaxshi narsa shuki, ko‘p masalalarda insonlarga subsidiyalar, pul orqali yordam berishni boshlayapmiz. Masalan, hammaga subsidiyalashgan non bermayapmiz, kimgadir non olishga emas, kambag‘allik ro‘yxatiga kirgan odamlarga ixtiyoriy narsa sotib olishga samaraliroq. Chunki u o‘ziga nima kerakligini biladi – non, kartoshka yoki kiyim. Lekin kartoshkaga subsidiya qilsak, u odam haftasiga 2 kg kartoshka yesa yeydi, lekin uning iqtisodiy xarajatlari ko‘p.Xuddi shunday, elektrga subsidiyalar iqtisodiyotni qimmatlashtirib, hammamizga qimmatga tushgan. Shu narsalardan voz kechib, haqiqatan qiynalgan insonlarga nogironlarga, shu kabi guruhlarga yordam berishimiz yaxshi bo‘ladi.Yana bir narsani esdan chiqarmaslik kerak: imtiyozlar, ayniqsa, imtiyozli kreditlar yoki imtiyozlar orqali qandaydir imkoniyatlar berish doim xarajati bilan keladi. Imtiyoz so‘zi bormi, bu kimdandir nimadir olayotganimizni anglatadi. Masalan, imtiyozli kredit degani boshqalarga qimmat kredit, imtiyozli elektr kimdir qimmat to‘layapti degani. Har bitta imtiyozning manfaatdorlari bo‘lsa, zarar oladiganlari ham bo‘ladi, biz zarar ko‘rayotganlar haqida o‘ylamaymiz. Iloji boricha, imtiyozlar va imtiyozli kreditlardan voz kechishimiz kerak.— Lekin odamlarga baliq bergandan ko‘ra, baliq berishni o‘rgatish foydali, degan fikrlar ham bor.— Odamlarga pul beramiz, ular boqimanda bo‘lib qoladi, degan qarashlar O‘zbekistonga xos emas. O‘z mehnati bilan pul topa olmaydigan odamlar – deylik, nogironlarga pul bermaslik uchun kontrargument yo‘q. Yoki 18 yoshgacha bo‘lgan oilasi kambag‘allikda yashaydigan bolalar uchun pul berishni hech narsa rad eta olmaydi.“Mehnatga layoqatli shaxslar davlatdan ko‘p pul olib yuborsa, ular ishlamay, boqimandalikka olib keladi”, deb o‘ylash mumkindir, lekin O‘zbekistonda hayot shunchalik qimmat va hukumat resurslari shunchalik cheklanganki, unchalik ko‘p pul berib odamlarni boqimandalikka olib kela olmaymiz. Bu – AQSh, Norvegiya singari boy davlatlarda bor, lekin hozirgi O‘zbekistonda, o‘ylaymanki, bu masala kun tartibida emas.Pul tarqatish imtiyoz berishdan ko‘ra foydali. Hammaga subsidiyalashgan non bergandan ko‘ra, manzilli tarzda haqiqatan qiynalgan odamlarga non uchun pul bergan yaxshiroq. Chunki ular orada pul yo‘qotmaydi, subsidiya berish teshik chelakda suv tashishdek gap, orada ko‘p to‘kilib ketadi.Madina Ochilova suhbatlashdi.
twitter.com/MBahadirovna Operator va montaj ustasi – Muhiddin Qurbonov."
https://kun.uz/uz/news/2022/06/02/tutqich-bermayotgan-yirtqichlar-xonqizda-nomalum-maxluqlar-chorvalarni-bogizlab-ketmoqda,2022-12-01 20:37:45.461635,"Avvalroq Kun.uz saytida Asaka tumanida noma’lum maxluq yuzdan ortiq qo‘yni bo‘g‘izlab ketgani, yirtqich odamlarga ham hujum qilgani haqida maqola e’lon qilingan edi. Xuddi shunday holat sabab, mana necha kundirki xonqizliklarning halovati yo‘qolgan. Tunda xonadonlardagi qo‘ralarga o‘ralagan noma’lum yirtqichlar qo‘y va parrandalarni bo‘g‘izlab ketmoqda. Qishloq ahli sarosimada. Asosiy daromadi chorvachilik bo‘lgan xonqizliklar holatdan vahimaga tushib qolgan. Chorvaning chalajon qilib ketilishi bilan bog‘liq ilk holat shu yil 23 may sanasida qayd qilingani aytildi. Qishloqning Soybo‘yi ko‘chasida istiqomat qiluvchi Meliqo‘zi aka Eshonxonov asrab-avaylashiga qaramay, yirtqichlar 6 bosh qo‘yini bir kechada bo‘g‘izlab ketgan. «Payshanbadan jumaga o‘tar kechasi shuncha avaylashimga qaramasdan maxluq kelib 6 ta qo‘yimni shu yerda bo‘g‘izladi. Bittasini olib chiqib bir chekkaga olib borib yegan.Qurbonlik qilib, el-u xalqqa yegizaman, degan maqsadim bor edi. Qo‘ylardan birini nabiramning to‘yi uchun boqayotgandim. Yaxshi niyat bilan boqayotgan jonivorlarimni bir kechada “pachoq” qilib chiqib ketdi. O‘sha voqeadan keyin necha kun o‘tgan bo‘lsa noma’lum yirtqich hali u yoqda hali bu yoqda odamlarning qo‘yini nobud qilib ketyapti.Mahalla oqsoqoliman. Xonadonlarda mana shunday holat deyarli har kuni takrorlanyapti. Uchramagan rahbarim qolmadi. Vaziyatni tushuntiray desam “kattalar” telefonimni ko‘tarmaydi. Tadbirkorlikni endigina boshlagan Abduhalil ismli mahalladoshimning kuni kecha tovuqxonasini pachoqlab buzib, parrandalarni o‘ldirib yeb ketdi. Nima qilishni ham bilmay qoldik. Odamlarning tinchini buzayotgan yirtqichni ushlasa bo‘ladi-ku. Holat shunday takrorlanaversa biz qolib, qo‘shni mahalla xonadonlarini ham xonavayron qiladi-ku, bu yirtqichlar. Shunday bir ustomon yirtqich ekanki, odamlarni chalg‘itib turib hayvonlarning qonini so‘rib ketyapti. Dumbasini yeb ketyapti. Mahallamizning o‘zidan 7 ta xonadonga hujum bo‘ldi. Boshqa mahallalarga ham hujumlar qilganini eshityapmiz. Noma’lum maxluq shu atrofga qayergadir o‘rnashib olgan. Melisa bordir, prokuratura bordir, hokimiyat bordir, “stolda” o‘tirganlar nimalar sodir bo‘lgani bilan qiziqib holimizdan xabar olgani yo‘q. Qo‘shnimizning sutini ichaman deb dorilikka atab sotib olgan echkilarini ham o‘ldirib ketdi. Echkilardan keyin mening 6 qo‘yimni “oldi”. Undan keyin narigi mahallada insult kasali bilan og‘rib, bir joyda yotgan domlaning 5 qo‘yini bo‘g‘izlab ketdi. Kasalligi sabab unga bildirmadik. Keyin esa yana bir qo‘shnimning aqiqaga atab boqayotgan ikki katta qo‘chqorini yeb ketdi. Xonadonlardan birida buzoqchaga ham hujum qildi.Xalqning duosi ko‘l deyishadi. Xalq uchun yirtqichni ushlab beradigan mard topilmayapti. Ovchini chaqirtirsak, o‘q yo‘q, o‘q olib beringlardan boshqasiga o‘tmaydi», – deydi u.Masirxo‘ja Iskandarov nabirasining aqiqasiga atab ikki qo‘chqor boqayotgan edi. Yarim tunda jonivorlardan xabar olgani chiqqan xonadon sohibi qo‘ylarini yirtqich o‘ldirib bo‘lib yeyayotganini ko‘radi va darhol qo‘liga panshaxa olib maxluqqa tashlanadi. Yirtqich esa devordan oshib qochib ketgan. «Qandaydir yirtqich hayvonlar qishlog‘imizda izg‘ib yuribdi. 130 ta xo‘jalikdan bo‘lmaganda 25 bosh qo‘yni o‘ldirdi. Uyimizga kirib ikki boquvdagi qo‘chqorni nobud qildi. Oilada 12 jonmiz. Yaqinda ham kelin olib nevara to‘yi qiladigan edim. Ikki qo‘chqorimni yorib, yonidagi 4 bosh quyonni ham nobud qilib ketdi. Qo‘chqorlardan birining jigar va o‘pkasini yeb ketdi.00:15 larda chiqib qaraganimda qo‘chqorlar joyida yotgan edi. 01:45 lar atrofida chiqsam ne ko‘z bilan ko‘rayki, qo‘chqorimni oxurning tagidan sudrab tashqariga olib chiqib qo‘yibdi. Yirtqichni it deb hisoblamayman. Yirtqichlarning qorni to‘ymagan ekan. O‘ldirib ketgandan keyin yana bir soat o‘tar-o‘tmas molga ilhaq bo‘lib hovliga chiqdim. Shunda yirtqich sharpani sezib, xashakning ustida yotgan quyon o‘ligini olib qochib ketdi. Yirtqich odamdan ham hushyor ekan. Ikkinchi yirtqich oxur tagida yotgan qo‘yni yeyayotgan ekan. To‘satdan menga tashlanib qoldi.  Qo‘limdagi panshaxani yirtqichga qarab sanchdim. Lekin u devordan sakrab qochib ketdi. Ko‘zim bilan ko‘rgan yirtqich itlardan ancha uzun edi.Mutasaddilar holimizdan xabar olishgani yo‘q. Yirtqichlar odamlarni ham nobud qilmasligiga kim kafolat beradi?!Qo‘rqqanimizdan ehtiyotimizni qilib yashayapmiz. Tovuq ham, mol ham oldimizda yotibdi “qulflanib”. Bu ketishda qanday qilib oilaviy tadbirkor bo‘lamiz. Har qo‘ra yonidan o‘tayotganimda qo‘chqorlarim ko‘z oldimdan o‘tadi. Bo‘lmaganda 10 million so‘mlik katta qo‘chqorlar edi. Rahbarlarimizdan iltimos qilardikki, yirtqichlarni qishlog‘imizdan haydab chiqarishsa», – deydi M. Iskandarov.Jigari faoliyatida muammo bo‘lgani sabab uyida parvarishlab sutidan ichib kelayotgan Hoshimjon A’zamovning 4 bosh echkisi ham yirtqich hujumiga uchragan. «Jigarim ish faoliyatida muammo borligi uchun sutiga deb necha yillardan beri echki boqaman. Sutidan so‘raganlarga ham berardik. Yirtqich hujum qilib, echkilarimni nobud qilib ketdi. Bitta echkiga jarohat yetkazgan. U tirik qoldi. 4 bosh echkini o‘ldirib, jigarini yeb ketdi. Nobud bo‘lgan echkilar o‘rniga yana boshqa echki olib keldim.  Qo‘rqqanimdan qo‘rani setka bilan o‘rab tashladim. Atrofiga katta chiroqlar o‘rnatib qo‘ydik. Tunda halovatimiz yo‘qolgan. Har soatda kelib xabar olib ketaman. Odamlar yirtqich changalidan qo‘rqqanidan garajlar ichiga qo‘yib boqishga o‘tishdi hayvonlarini. Odamlar shok holatga tushib qoldi. Yirtqichni ushlab bo‘lmayapti. Ular otib yo‘q qilinmaguncha oddiy xalq uni ushlay olmaydi. Shunchalik chaqqon ekanki, 4-5 metrli devorlardan ham sakrab o‘tib ketyapti», – deydi u.  Halima aya Norxo‘jayeva tong saharda hovliga chiqqanida ikki yirtqich unga hujum qilgan. U maxluq changalidan qochib qutulishga muvaffaq bo‘lgan. «Ariq bo‘yiga suv olish uchun ketayotgan edim. Uzumning yoniga borganimni bilaman ikki yirtqich to‘satdan tashlanib qoldi. Agar dod demaganimda, nevaram chiqib yonimga yugurmaganida yeb qo‘yardi. Qo‘rqqanimdan kechgacha bezgak tutdi. O‘shandan beri qo‘rqib hovliga ham ikki kishilashib chiqyapmiz. Yirtqichlar menga tashlangan kun qo‘shnimning qo‘ylarini bo‘g‘izlab ketgan ekan», – deydi Halima Norxo‘jayeva. Xonqizliklar aholini vahimaga solib qo‘ygan yirtqich hujumini bartaraf qilish yo‘lida mutasaddi tashkilotlardan yordam so‘rab qolishdi. «Yirtqichlar qachonki ushlansa, uyimizda tinch uxlaymiz, tunda tashqariga chiqishga ham qo‘rqib qoldik», deydi shu qishloqda istiqomat qilayotganlardan yana biri. Sarvar Ziyayev, Kun.uz muxbiri
Montaj ustasi: Jahongir Aliboyev."
https://kun.uz/uz/news/2022/06/02/kann-shahrida-ozbekiston-imijini-xorijda-targib-qilish-boyicha-global-pr-aksiya-start-oldi,2022-12-01 20:37:47.790849,"Kreativ industriya vakillari Yangi O‘zbekiston imijini yuqori saviyada targ‘ib qilish maqsadida global PR-aksiyasini o‘tkazish uchun birlashdilar. Aksiya o‘tkaziladigan ilk joy Fransiyaning Kann shahri bo‘lib, u may oyida dunyoning turli burchaklaridan kelgan taniqli shaxslar va yulduzlarni jalb qilish markaziga aylandi. “Uzbekistan’s club” ijodiy jamoasi ulkan g‘oyani hayotga tatbiq etib, Kann shahrida O‘zbekiston Milliy pavilonini yaratdi.Pavilonga tashrif buyuruvchilar va “Marché du Film” yarmarkasi rahbarlarining fikricha, O‘zbekiston Milliy paviloni eng yorqin va esda qolarli maydonchaga aylandi. Milliy pavilon faoliyatini yoritish uchun O‘zbekistondagi yetakchi ommaviy axborot vositalari, blogerlar, aktyorlar, shuningdek, “O‘zbekiston-24” va “MY5” telekanallarining tasvirga olish guruhlaridan iborat delegatsiya yetib keldi. “Euronews” kanali O‘zbekistonning turistik salohiyati va Milliy pavilon faoliyati haqida maxsus reportaj tayyorladi.Pavilon mehmonlarda katta qiziqish uyg‘otdi. Uning faoliyati davomida O‘zbekiston Respublikasi Turizm va madaniy meros vazirligi huzuridagi Milliy PR markazi tomonidan O‘zbekiston imijini xorijda targ‘ib etishga qaratilgan yangi ijodiy loyihalar bo‘yicha shartnomalar imzolandi. Mazkur loyihalar keng doiradagi chet elliklar, sayyohlar va xorijiy jamoat arboblarining e’tiborini O‘zbekistonga qaratishga xizmat qiladi.Kann shahridagi O‘zbekiston Milliy paviloni O‘zbekistonning xorijdagi ijobiy imijini yangi formatda targ‘ib etishga qaratilgan global kampaniyalar turkumidagi ilk loyihadir. “Uzbekistan’s club” ijodiy jamoasi yaqin kelajakda Yevropada “New Uzbekistan” va “Aral Dream” forumlarini tashkil etish va O‘zbekiston Yoshlar ishlari agentligi ko‘magida yaratilayotgan “O‘zbekistonlik” filmining epizodlarini suratga olish ishlarini davom ettirishni rejalashtirmoqda.Global PR-aksiya Turizm va madaniy meros vazirligi, Yoshlar ishlari agentligi, O‘zbekistonning Fransiya va Germaniyadagi elchixonalari ko‘magida tashkil etildi.“Uzbekistan’s club” ijodiy jamoasi hamkorlari – “Uzbekistan Airways” va “Asialux Travel” turoperatori.Uzbekistan’s club matbuot xizmati Ⓣ"
https://kun.uz/uz/news/2022/06/02/startup-school-oz-startapini-boshlamoqchi-bolganlar-uchun,2022-12-01 20:37:49.876648,"IMPACT.T texnologik xabi Yevropa tiklanish va taraqqiyot banki ko‘magida 13-18 iyun kunlari Toshkent shahrida texnologik startaplarni yurituvchi va yo‘lga qo‘ymoqchi bo‘lgan tadbirkorlar uchun olti kunlik trening o‘tkazmoqda. Taniqli tadbirkor, Newmax Technologies (Express24, MyTaxi, maxTrack, Workly, IMPACT.T.) asoschisi va bosh direktori Akmal Payziyev kurs treneri sifatida ishtirok etadi. Mashg‘ulotlar o‘zbek tilida olib boriladi. Trening 18:30 dan 21:30 ga qadar davom etadi.Trening davomida siz quyidagilarni o‘rganasiz:6 kunlik treningda qatnashib, siz quyidagilarni bilib olasiz:Trening oxirida siz quyidagilarni olasiz:Treningda ishtirok etish narxi 600 000 so‘m bo‘lib, oziq-ovqat xarajatlarini o‘z ichiga oladi. Qolgan tashkiliy xarajatlar YTTB tomonidan qoplanadi.Treningda ishtirok etish uchun 2022 yil 5 iyundan kechiktirmay quyidagi havola bo‘yicha ro‘yxatdan o‘tish shaklini to‘ldirishingiz kerak: Havola*Joylar soni cheklangan, birinchi navbatda so‘rovnomani to‘ldirgan va qatnashish uchun to‘lovni kiritgan shaxslar qabul qilinadi.Diqqat! Ushbu trening uchun tanlov asosida 40 ta grant o‘rinlar ham ajratilgan. Tanlovda ishtirok etish uchun 2022 yil 5 iyundan kechiktirmay quyidagi havola bo‘yicha ro‘yxatdan o‘tish shaklini to‘ldirishingiz kerak: Ro‘yxatdan o‘ting va motivatsiya xatini ilova qiling**** Tafsilotlar ro‘yxatdan o‘tish formasidaSavollar bo‘yicha quyidagi raqamga murojaat qilishingiz mumkin telefon: +99890 064 64 46Reklama huquqi asosida"
https://kun.uz/uz/news/2022/06/02/uloqtirilgan-reklama-bannerlaridan-internet-dokoni-ochishdagi-muammolargacha-sspda-kreativ-sanoat-muammolari-muhokama-qilindi,2022-12-01 20:37:51.398792,"O‘zbekiston Savdo-sanoat palatasi tashabbusi bilan ijodiy sanoatning og‘riqli nuqtalari qayerda ekani, xizmat ko‘rsatish iqtisodiyoti sohasi rivojiga qanday turtki berish mumkinligini bevosita o‘rganish maqsadida mamlakatimiz tadbirkorlari bilan navbatdagi uchrashuv tashkil etildi.Ma’lumki, O‘zbekiston Respublikasi Prezidentining “2022-2026 yillarda Yangi O‘zbekistonni rivojlantirish strategiyasi to‘g‘risida”gi qarorida ko‘zda tutilgan maqsadlardan biri xizmat ko‘rsatish iqtisodiyoti sohasida 3,5 million ish o‘rnini yaratishdan iborat.Kreativ sanoat – iqtisodiyotning asosan g‘oyalar va texnologiyalar hisobiga rivojlanuvchi intellektual faoliyat bilan bog‘liq tarmog‘i hisoblanadi. Bularga turizm, umumiy ovqatlanish, hunarmandchilik, arxitektura va dizayn, moda va dizayn, galereya va ko‘rgazmalar, kino, teatr, prodyuserlik, reklama va boshqalar kiradi.O‘zbekistonda ushbu soha jadal sur’atlarda rivojlanmoqda, har kuni dizayn va prodyuserlik xizmatlarini taklif etuvchi kompaniyalar, xalqaro ko‘rgazma, festival va tanlovlarda mamlakatimiz sharafini himoya qiluvchi ko‘plab ijodkor yoshlar, moda sanoati bozorida ham ichki, ham eksport uchun talab va takliflar soni ko‘payib bormoqda. Biroq hali ham hal qilinishi kerak bo‘lgan tizimli muammolar mavjud.Tadbirkorlar bilan ochiq muloqot qilishning yangi formati Savdo-sanoat palatasining yangi an’anasiga aylanib bormoqda.Shu jumladan, navbatdagi uchrashuvda kreativ sanoat vakillari Savdo-sanoat palatasi faoliyati haqida ko‘plab yangi ma’lumotlar oldi. Tadbirkorlar palataning yangi raisi Davron Vahobov bilan shaxsan tanishdilar. Shundan so‘ng, rais soha vakillarining duch kelayotgan muammolari haqida suhbat olib bordi.Individual va davlat darajasida hal qilinishi kerak bo‘lgan tizimli muammolar borligi aniqlandi. Yig‘ilishda tashkil etilgan an’anaga ko‘ra, tadbirkorlardan soha rivojiga to‘sqinlik qilayotgan sabablar bo‘yicha takliflar va vakolatli organlarga tahliliy bayonnomalar tuzib chiqish uchun aniq yechimlar yig‘ib chiqildi.Navbatdagi yig‘ilish O‘zbekiston hududlarida go‘sht-sut, non sanoatini rivojlantirish va qishloq xo‘jaligi birjalarini tashkil etish masalalariga bag‘ishlanadi.Eksportni rivojlantirish, qo‘shilgan qiymat solig‘ini qaytarish, qishloq xo‘jaligi mahsulotlarini eksport qilish bo‘yicha o‘tkazilgan avvalgi yig‘ilishlar yozuvlari Savdo-sanoat palatasining YouTube'dagi sahifasida mavjud.Savdo-sanoat palatasi matbuot xizmati Ⓣ"
https://kun.uz/uz/news/2022/06/02/toshkent-viloyatida-odamlarni-tupurib-davolaydigan-tabibga-nisbatan-tergovga-qadar-tekshiruv-boshlandi,2022-12-01 20:37:52.866867,"Toshkent viloyati IIBB axborot xizmati xabariga ko‘ra, o‘rganishlar davomida videotasvirdagi «tabib» – Bo‘stonliq tumanida yashovchi, 1970 yilda tug‘ilgan fuqaro B.Y. (chorvachilik bilan shug‘ullanuvchi shaxs) ekani va u tabiblik borasida ma’lumotga ega emasligi aniqlangan.Ma’lum bo‘lishicha, fuqaro B.Y. taxminan 2 yildan buyon Bo‘stonliq tumani, Oqtosh qishlog‘idagi, aholi orasida «Quyoshli» deb nomlangan tepalikda odamlarga echki suti sotish bilan shug‘ullanib kelgan.U o‘zining ko‘rsatmasida, 27 may kuni «Dorivor o‘simliklar haqida»gi kitobdan chittigul ildizini kukun shaklida tomoqqa sepilsa lorengit kasalligini davolashi haqida o‘qib, tog‘dan chittigul ildizini terib kelganini va kukun shaklida maydalab, quyosh taftidan nafas olish uchun kelgan fuqarolarga trubka orqali sepib (purkab), har bir muolajasi uchun 20 ming so‘mdan pul olganini ma’lum qilgan.Shuningdek, tekshiruv harakati davomida fuqaro B.Y. muolaja o‘tkazishda foydalanib kelgan buyumlar ashyo tariqasida olingan va hozirda holat yuzasidan tegishli hujjatlar rasmiylashtirilib, tergovga qadar tekshiruv harakatlari olib borilmoqda."
https://kun.uz/uz/news/2022/06/01/adrenalineda-otgan-car-fest-2022,2022-12-01 20:37:54.505053,"Bu galgi festival mehmonlari 200 dan ziyod eksklyuziv sport avtomobillari, xorijiy tyuning-avtomashinalar va mamlakatimiz avtosanoatining eng yaxshi mahsulotlarini ko‘rish, Qozog‘iston hamda Rossiyaning mashhur poygachilari, kaskadyorlari bilan yaqindan muloqot qilishga muvaffaq bo‘lishdi. Shuningdek, barcha mehmonlar qiziqarli tanlovlarda qatnashib, Adrenaline Rush quvvatidan kuch olishdi.Mazkur festival “Drift”, “Avtotovush"", “Burnout” yo‘nalishlari bo‘yicha yorqin shou va ko‘rgazmalar, shuningdek, “Eng yaxshi moslama”, “Eng baland dud”, “Eng yaxshi retro car”, “Eng yaxshi interer”, “Eng yaxshi sport avtomobili”, “Eng yaxshi disklar”, ""Xalq avtomobillari tyuningi"" va ""Eng yaxshi tyuning"" kabi nominatsiyalar bo‘yicha chiqishlarga boy bo‘ldi.Ko‘pchilik ishqibozlarning talab va istaklariga binoan, CAR FEST - 2022 tadbiriga rossiyalik mashhur xedlayner, xalqaro toifadagi avtopoygachi- driftyor Arkadiy Tsaregradsev tashrif buyurdi. Mashhur avtopoygachi Adrenaline Rush brendingi ostidagi avtomobilda murakkab drift-chiqishi tomoshabinlar tomonidan ko‘tarinki kayfiyatda kutib olindi.Ikki yildirki, CAR FEST avto va moto ishqibozlarini keng ko‘lamli avtoko‘rgazmasi bilan hayratda qoldirib, unutilmas taassurotlar bag‘ishlamoqda.Ekstremal sport turlarining rivojlanishiga o‘z hissasini qo‘shayotgan Adrenaline Rush brendi CAR FEST - 2022 tadbirining bosh hamkori sifatida ishtirok etdi.Reklama huquqi asosida"
https://kun.uz/uz/news/2022/06/01/qarshida-xavfsizlik-kamarini-taqmaganlik-uchun-belgilangan-jarimadan-norozi-bolib-yolni-tosgan-haydovchilar-jazolandi,2022-12-01 20:37:55.985805,"2022 yil 26 may kuni soat 14:00 larda Qarshi shahridagi Islom Karimov ko‘chasida taksi haydovchilari xavfsizlik kamarini taqmaganlik uchun belgilangan jarimadan norozi bo‘lib yo‘lni to‘sgandi.O‘shanda holat yuzasidan Qarshi shahar IIO FMB xodimlari tomonidan surishtiruv harakatlari olib borilgani va jamoat tartibini buzgan haydovchilarni aniqlash choralari ko‘rilgani xabar qilingandi.IIV matbuot kotibi Shohruh G‘iyosovning ma’lum qilishicha, Ichki ishlar organlari tomonidan holat o‘rganilganda, Qarshidagi ko‘chani to‘sib qo‘yganlar xususiy korxonada ro‘yxatdan o‘tib, yo‘lovchi tashish bilan shug‘ullanayotgan 3 nafar haydovchi ekani ma’lum bo‘lgan.Mazkur holat bo‘yicha ma’muriy ish hujjatlari JIB Qarshi shahar sudiga yuborilgan. Sudning qarori bilan huquqbuzarlarning har biriga nisbatan MJtKning 201-moddasi 1-qismi (jamoat tartibini buzish) bilan 10 sutkadan qamoq jazosi tayinlangan.Bundan tashqari, yo‘lni to‘sib qo‘yishda qatnashib, jamoat tartibini buzgan 12 nafar haydovchi ogohlantirilgan. "
https://kun.uz/uz/news/2022/06/01/1-iyun-bolalarni-himoya-qilish-kuni-ularni-nimalardan-himoya-qilish-kerak,2022-12-01 20:37:57.566582,"1 iyun – Xalqaro bolalarni himoya qilish kuni. Bu sana tarixi 1925 yilga borib taqaladi. O‘sha yilda turli davlatlar ishtirokida Jyenevada ilk marta bolalar farovonligiga bag‘ishlab xalqaro konferensiya o‘tkaziladi. Konferensiyada ishtirokchi mamlakatlar bolalar kuni sifatida alohida sanani tanlashga kelishib oladi. Biroq qaysidir alohida sana taklif qilinmaydi, hamma o‘z madaniyatiga mos sanani tanlashi tavsiya qilinadi. 1949 yilda esa sovet mamlakatlarida 1950 yildan boshlab 1 iyunni «Xalqaro bolalarni himoya qilish kuni» sifatida nishonlash to‘g‘risida qaror qabul qilinadi va bu sana bayram qilina boshlanadi.Bundan tashqari, BMT tomonidan belgilangan 20 noyabr sanasi ham Xalqaro bolalar kuni hisoblanadi. Ayrim davlatlarda bolalar kuni emas, bolalar haftaligi tarzida ham nishonlanadi.Garchi kunlar har xil bo‘lsa-da, bu sanalarning hammasi irqi, dini, ijtimoiy kelib chiqishi, terisining rangidan qat’i nazar, alohida sana belgilash orqali bolalarni himoya qilish, ularni sifatli tibbiy xizmat, ta’lim, yetarli oziq-ovqat bilan ta’minlash borasida xalqaro e’tiborni qaratish maqsad qilingan.Bolalar himoyasi, ularning sog‘ligi va ta’limi himoyasida hali dunyo miqyosida ko‘plab muammolar bor.Chaqaloqlar o‘limiBolalar tirik qolishidagi eng muhim davr – umrining birinchi oyi hisoblanadi. JSST ma’lumotlariga ko‘ra, yiliga 2,4 mln chaqaloq bir oylikda vafot etgan. 28 kunlikkacha vafot etadigan chaqaloqlarning aksari o‘limiga sifatsiz tibbiy xizmat yoki muddatidan oldingi tug‘uruq sabab bo‘ladi.Kambag‘allik oqibatlariDunyo bo‘yicha taxminan 356 mln bola o‘ta qashshoq ahvolda yashaydi. Kambag‘al bolalarning o‘lim xavfi o‘ziga to‘q yashayotgan oilalarning farzandlariga qaraganda ikki barobar yuqori. Hatto rivojlangan davlatlarda ham har yettinchi bolaga kambag‘allik xavf soladi.Qashshoqlikda yashayotgan bolalar qayerda bo‘lishidan qat’i nazar, kamroq bilim va malakaga ega bo‘lib o‘sishadi, bu esa ularning kelajakda munosib ish topishiga ham xalaqit beradi.Dunyo bo‘yicha 5 yoshdan kichik bo‘lgan 14 mln bola kuchli ochlik, minimal diyeta talablarida ovqatlanmaslikdan azob chekadi. Ularning atigi 25 foizi hayotini saqlab qolish uchun davolanish imkoniga ega.Maktabga borib ham bilim olish imkoni cheklanyaptiDunyodagi har bir bola ta’lim olish huquqiga ega bo‘lsa-da, hamma bundan foydalana olmaydi. Taxminan 600 mln bola va katta yoshlilar o‘qish va matematikani minimum darajada ham o‘rgana olishmagan. Ularning har 4 nafaridan biri maktabda o‘qigan yoki o‘qiyotgan bo‘lsa-da, kerakli bilimlarni egallay olmagan.Bolalarning sifatli ta’lim olishi bilan bog‘liq to‘siqlar juda ko‘p, ular – kambag‘allik, iqtisodiy-siyosiy inqirozlar, nizoli vaziyatlar yoki tabiiy ofatlar. Malakali o‘qituvchilar yetishmasligi, maktab infrastrukturasi yomonligi ham yosh avlodning ta’lim olishiga jiddiy xalaqit beradi.Koronavirus pandemiyasi esa ta’lim inqirozini yanada chuqurlashtirib yubordi.Kam va o‘rta daromadli mamlakatlarda yashaydigan 10 yoshgacha bolalarning 50 foizi shundoq ham o‘zlashtirish ko‘rsatkichlarida orqada bo‘lgan. Maktablarning uzoq vaqt yopilgani va masofaviy ta’lim yetarli darajada samarali bo‘lmagani sababli o‘rganishida muammosi bor bolalar 70 foizga yetishi taxmin qilinyapti.Bolalar mehnatiDunyo bo‘ylab 160 mln bola majburiy mehnatga jalb qilingan. Pandemiya majburiy mehnatga jalb etiladigan bolalar sonini yanada ko‘paytirishi xavfi mavjud.Ma’lumotlarga ko‘ra, majburiy mehnat qiladiganlarning 28 foizi atigi 5-11 yoshda, 35 foizi esa 12-14 yoshda – ularning ayni maktabga qatnaydigan davri. Turmush tashvishlari sabab o‘g‘il bolalar qiz bolalarga nisbatan ertaroq mehnat qilishga, ro‘zg‘orga qarashishga majbur bo‘lishadi. Qishloq hududlarida yashaydigan bolalar shahardagi bolalarga nisbatan 3 marta ko‘proq majburiy mehnat bilan band bo‘ladi.Erta turmush18 yoshdan kichiklarning turmushi – erta nikoh hisoblanadi. Pandemiyadan oldin dunyoda 100 mln qizni erta nikoh kutayotgani prognoz qilingan bo‘lsa, lokdaunlardan so‘ng yana 10 mln qizni shunday hayot kutayotgan bo‘lishi mumkin.Erta nikoh qizlarning sog‘ligiga jiddiy xavf soladi, qolaversa, ularning ta’lim olishini cheklaydi, uy zo‘ravonligiga uchrashi holatini ko‘paytiradi.O‘zbekiston bolalariO‘zbekistonda 18 yoshgacha bo‘lganlar soni 18 millionga yaqin. Ular ta’lim olish va tibbiy xizmatdan foydalanish imkoniyatiga ega. Majburiy mehnat bartaraf etilgan: Xalqaro mehnat tashkiloti O‘zbekiston 2021 yilda bolalar mehnatiga butunlay chek qo‘ygani haqida xulosaga keldi.Lekin mamlakatda bolalar duch kelayotgan muammolar ham mavjud. Masalan, 3 mln o‘quvchining malakali kadrlardan dars olish imkoni yo‘q.Ota-onasi boshqa davlatlarga mehnat muhojiri bo‘lib ketgan bolalar ham anchani tashkil qiladi. Bolalarga oid aniq raqamlar bo‘lmasa-da, mehnat muhojirlari soni orqali bolalarning ham taxminiy sonini chiqarish mumkin: birgina Rossiyaning o‘zida 1,3 mln o‘zbek migranti mehnat qiladi.Bundan tashqari, nogironligi mavjud bo‘lgan 35 mingdan oshiq bolalarning inklyuziv jamiyat orasida bo‘lish orzusi ko‘chalar va binolar infrastrukturasi talabga javob bermasligi sababli amalga oshishi qiyin, ular boshqalar kabi to‘kis harakatlana olishmaydi.Qolaversa, eng jiddiy muammo – bolalar maktabni tugatgach, kasb o‘rganib mehnat bozorida o‘z o‘rinlarini topishi bilan bog‘liq. Oliy ta’lim bilan qamrov bu yil 38 foizga yetkazilayotgan bo‘lsa-da, hamma bolalarda OTMda o‘qish imkoniyati yo‘qligi o‘qishga kirolmaganlarning kelajak uchun turli ko‘rinishda kurashishlariga sabab bo‘ladi.Shulardan kelib chiqib aytish mumkinki, bolalar bugun duch kelayotgan va kelajakda duch kelishi mumkin bo‘lgan muammolarni hal qilish uchun doimiy ravishda ishlarni amalga oshirib borish faqatgina 1 kun – 1 iyunni tantanali bayram qilishdan ko‘ra ko‘proq ularga baxt va kelajak farovonligini bera olishi mumkin."
https://kun.uz/uz/news/2022/06/01/simli-internet-tezligi-boyicha-ozbekiston-jon-boshiga-yalpi-ichki-mahsuloti-yuqori-bolgan-qator-davlatlarni-ortda-qoldirdi,2022-12-01 20:37:59.505083,"Speedtest.net – Ookla kompaniyasi (AQSh) tomonidan 2006 yilda tashkil etilgan bo‘lib, internet tezligini o‘lchash testlari natijalarini umumlashtirib, o‘rtacha statistik ko‘rsatkichlar asosida davlatlarning oylik/yillik reytingi shakllantiriladi.Speedtest Global Index (www.speedtest.net)  reytingining joriy yil aprel oyining yakuniga ko‘ra, O‘zbekiston simli Internet resurslarining yuklanish tezligi bo‘yicha – 39,76 Mbit/sek tezlik bilan 181 ta davlat ichida 6 pog‘ona ko‘tarilib 84-o‘rinni egalladi. Mazkur reytingda Armaniston – 90, Qozog‘iston – 92 (aksariyat internet kanallari shu davlat orqali bizga keladi), Turkiya – 101, Ozarbayjon – 118-o‘rinda.Internet narxi bo‘yicha avval xabar berilganidek, BMT Xalqaro elektr aloqa ittifoqining 2021 yilgi hisobotiga ko‘ra, O‘zbekiston keng polosali mobil internet narxlari bo‘yicha BMTning 2 foizlik ko‘rsatkichini bajargan 4 davlat qatoridan joy oldi.Britaniyaning Cable.co.uk portali ma’lumotlariga ko‘ra, dunyo reytingida O‘zbekiston mobil internet xizmatlarining arzonligi bo‘yicha 21-o‘rinni, keng polosali simli internet xizmatlarining arzonligi bo‘yicha 19-o‘rinni egalladi.O‘zbekiston Respublikasi Markaziy banki tomonidan joriy yilning aprel oyida o‘tkazilgan so‘rovnomada aniqlanishicha, aloqa va internet xizmatlari aholi tomonidan narxlarning o‘sishi eng kam sezilgan xizmatlar (tovarlar) sifatida e’tirof etilgan.Raqamli infratuzilmani yanada rivojlantirish borasida amalga oshirilgan ishlar natijasida joriy yil boshidan:Mazkur ishlarni tizimli davom ettirgan holda 2022 yil yakuniga qadar quyidagi ustuvor vazifalar belgilab olindi:Mazkur loyihalar amalga oshirilishi natijasida yil yakuniga qadar mamlakatimiz aholisini yuqori tezlikdagi internet xizmatlaridan foydalanish imkoniyatlari kengaytiriladi, mobil aloqa xizmatlari sifati yaxshilanadi hamda Xalqaro reytingda O‘zbekistonning o‘rnini yanada oshirilishi ta’minlanadi.Reklama huquqi asosida."
https://kun.uz/uz/news/2022/06/01/ehtiyojmand-aholiga-bir-martalik-yordam-pulining-76-foizi-tarqatib-bolindi,2022-12-01 20:38:00.972096,"Bir martalik moddiy yordam 8,9 mln fuqaroning yarmiga naqd, naqd bank kartasi orqali berilishi ko‘zda tutilgan. Bir martalik aksiyada jami 2,2 trillion so‘m mablag‘ tarqatilmoqda.Moliya vazirligining ma’lum qilishicha, 25 maydagi prezident qaroriga asosan, Pensiya jamg‘armasi hisobida turuvchi jami 4 mln 256 mingdan ortiq pensiya va nafaqa oluvchilarga jami 1,3 trln so‘m quyidagicha miqdorlarda to‘lanmoqda:Shuningdek, “Ijtimoiy himoya yagona reyestri” axborot tizimi orqali 4 mln 647 mingdan ziyod kam ta’minlangan sifatida moddiy yordam oluvchi oilalarga hamda kam ta’minlangan sifatida bolalar nafaqasini oluvchi oilalarning har bir 18 yoshga to‘lmagan bolasiga – 200 ming so‘mdan moddiy yordam berish uchun 929,5 mlrd so‘m mablag‘ ajratilgan.Qarorga muvofiq, bir nechta toifa bo‘yicha bir martalik moddiy yordam olish huquqiga ega bo‘lgan shaxslarga bir martalik moddiy yordam har bir toifa bo‘yicha to‘lab beriladi. "
https://kun.uz/uz/news/2022/06/01/hindistondamiz-yurtdoshlarimiz-bergan-ovqatlarni-yeb-tirikchilik-qilyapmiz-musofirlikda-dard-bilan-sinalayotgan-oila,2022-12-01 20:38:02.605150,"Andijon viloyatining Xonobod tumanidagi kamxarjgina oilaning boshiga yana bir kulfat tushdi. Ikki farzandning otasi Omadjon Gapirovning umri 6 yildan beri shifoxonalarda o‘tmoqda. Jigar sirrozi degan dardning dastidan bormagan joyi, ko‘rinmagan shifokori qolmadi. Xastalikning kundan kunga zo‘rayib borayotgani sabab uning hayotini saqlab qolish uchun jigar ko‘chirish operatsiyasi zarurligi aytiladi. Shundan so‘ng oila yaqinlari va yaxshi insonlar ko‘magida bor mablag‘larini olib xorijga jo‘nab ketadi.Hozir bemor va uning turmush o‘rtog‘i Hindistonda. O‘tkazilgan jigar ko‘chirish jarrohlik amaliyotida Xurshida Muhammadjonova eriga donorlik qilgan. Ikkala bemorning ham ahvoli qoniqarli bo‘lsa-da, moddiy yetishmovchilik sabab vatandoshlaridan yordam so‘rashmoqda.“Operatsiyamiz muvaffaqiyatli o‘tdi, lekin hamma xarajatlar uchun to‘lov qila olmadik. 18 ming dollar to‘ladik, lekin operatsiyadan keyingi muolajalarni yakunlash, kerakli dorilarni olish uchun yana 10 ming dollar qarzimiz qolgan. Shu pulni to‘laganimizdan keyin bizga javob berishadi.Ikki farzandimiz O‘zbekistonda keksa ota-onamizning qo‘lida qolgan. Hamma to‘lovlarni qilishimiz uchun bizga yordam kerak. Hozir yeb-ichishga ham pulimiz qolmagan. O‘zbekistondan kelgan odamlardan pul olib ishlatib turibmiz. Musofirchilikda bu ahvolda qolish og‘ir ekan, ancha qiynaldik”, – deydi o‘zi ham og‘ir operatsiyani boshdan kechirgan Xurshida.Bu oilani dard yanada yaqinlashtirgan. Farzandlarining otasiz qolmasligi uchun kurashayotgan ona, juftining sog‘ayishi uchun yarimjonlikni bo‘yniga olayotgan ayolning nolasi yaxshilarni befarq qoldirmasligi aniq. Omadjon Gapirovga oid ma’lumotlar:Uzcard: 8600 0304 4372 2206 turmush o‘rtog‘i Xurshida Muhammadjonova nomidaHumo: 9860 0301 7649 8480 qarindoshi Muyassar Botirova nomidaSberbank: 5228 6005 6418 9787 opasi Mohidil Ahmadjonova nomida "
https://kun.uz/uz/news/2022/06/01/ozbekistonga-bir-kunda-qancha-noqonuniy-tovar-kirib-kelishini-bilasizmi,2022-12-01 20:38:04.823135,"Kontrabanda sigaretalarning tarqalishiDo‘konlar peshtaxtalari va ko‘chadagi sotuvchilarda aksiz markasi bo‘lmagan, ogohlantiruvchi yozuvlar va suratlar tushirilmagan, ya’ni O‘zbekiston bozori uchun mo‘ljallanmagan sigaretalarni kundan kunga ko‘proq uchratyapmiz. Ular narxiga ko‘ra farqlanadi: juda arzon zumeret, covallo, mond, Milano’dan tortib, qimmat, narxi qonuniy markalarnikidan baland Esse’gacha. Statistikaga ko‘ra, noqonuniy sigaretalar ulushi o‘tgan yilda uch baravar o‘sdi va Farg‘ona viloyatida 30 %ga va butun mamlakatda qariyb 15 %ga yetdi.Milano fenomeniEng keng tarqalgan kontrabanda sigaretasi Milano’dek jarangli nomdagi sigaretalar sanaladi. Ularning Italiyaga umuman aloqasi yo‘q. Aftidan, birgina nom bilan avrab bo‘lmasligini tushungan chog‘i, ishlab chiqaruvchi yana qo‘shimcha nomlar ham qo‘shadi: London, Nyu York, Parij. Vodiyda bu sigaretalarni 9000 so‘mdan topish mumkin, poytaxtda 12000 va undan qimmatroqqa sotiladi. Kontrabanda qutida mamlakatimiz qonunchiligiga ko‘ra zaruriy sanalgan axborot mavjud emas, ammo, berilgan ozgina ma’lumotdan uning ishlab chiqaruvchisi Gulbahar Tobacco International ekanini aniqlash mumkin. Bu ishlab chiqaruvchining saytiga kiramiz va noqonuniy biznesga asoslangan ko‘plab fabrikalar kabi u ham Birlashgan Arab Amirliklari, Dubay shahridagi duty free hududida joylashganini bilib olamiz. Ishlab chiqaruvchining saytiga murojaat qilib, O‘zbekiston noqonuniy bozorida mavjud ayni markalar ko‘rsatilganini ko‘ramiz. Bu quyidagicha tarzda ishlaydi: sigaretalar go‘yoki eksport uchun erkin iqtisodiy zonada ishlab chiqariladi, ya’ni bu tovarga aksiz va soliqlar to‘lanmaydi, tovar O‘zbekiston bozoridagi qonunchilik talablariga muvofiq kelmasligi BAAda hech kimni qiziqtirmaydi. Savdoda yana Milano’ning rasmiy, ya’ni kerakli ogohlantiruvchi yozuvlarga ega qutilari ham uchraydi. To‘g‘ri, ular 2020 yilda chiqarilgan – bunday eski tovar allaqachon o‘z iste’mol sifatlarini yo‘qotgan bo‘ladi. Bunday qutilarda axborot ko‘proq bo‘ladi va ulardan bilamizki, bu sigaretalar umuman Dubayda emas, balki Rossiyada, Rostov shahrida ishlab chiqarilgan. Ochiq manbalardan ma’lumki, afg‘onistonlik uch aka-ukaning O‘zbekistondagi biznesi 90-yillarda sigaretalar ulgurji savdosidan boshlangan. Keyinroq 1995 yilda, aftidan foydaning bir qismini ishlab chiqaruvchiga berish nega zarur, degan fikrga kelganlar shekilli, Dubaydagi erkin iqtisodiy zona – Jabal Alida o‘zlari sigaretalar ishlab chiqarishni boshlaganlar. Bu hududda keyinchalik Yevropa, Osiyo mamlakatlariga noqonuniy jo‘natiladigan aksariyat sigareta ishlab chiqarishlari joylashgan. Keyinroq Rossiyada, Rostovda ishlab chiqarish maydonchasi ochilgan. Ishlab chiqaruvchi tovar sotiladigan bozor talablariga muvofiq qadoq ishlab chiqish bilan boshini og‘ritib o‘tirmaydi – sigaretalar baribir chegaradan kontrabanda yo‘li bilan o‘tkazilgach, buning nima keragi bor – hatto qutiga barcha kerakli axborot yozilganda ham, bundan ular qonuniy bo‘lib qolmaydilar.SifatSigaretalar tarkibi qanday? Tegishli organlar tomonidan bir necha quti akkreditatsiyalangan laboratoriyaga tekshirishga yuborildi. Birinchi va anchayin kutilgan xulosa: bu sigaretalar O‘zbekiston Respublikasining markirovkalash, qutidagi axborot bo‘yicha texnik normativ hujjatlar talablariga muvofiq kelmaydi. O‘lchovlar natijalari ko‘rsatishicha, quti ustidagi, sigareta tutunida mavjud qatron va nikotin miqdori haqidagi axborot amaldagi ko‘rsatkichdan 2-5 barobar kam bo‘lgan. Noqonuniy sigaretalar uchun texnologik jarayonlar va sifat nazorati jarayonlari ustida bosh qotirish iqtisodiy jihatdan ma’noga ega emas, shu sababli bunday sigaretalar har baloga ega bo‘lishi mumkin – qandaydir tayinliroq hid berishi uchun past sifatli xomashyoni xushbo‘ylagichlarga to‘yintirish yetarlidir.O‘zbekistonga yo‘lBu mahsulot bizning bozorimizga qanday kirib keladi? Buning yo‘llari bir nechta bo‘lishi mumkin: tovarni chegaragacha konteynerlarda yetkazishadi, keyin kichik partiyalarga taqsimlashadi va chegarani “yashil yo‘lak” orqali, ya’ni chegara va bojxona nazoratining jihozlangan punktlarini chetlab bosib o‘tadilar. Bundan tashuvchilar mustaqil foydalanishlari ham, jonivorlar, uchuvchisiz parvoz apparatlarini qo‘llashlari ham mumkin. Bitta muammo – katta miqdorda olib o‘tish qiyin: sigaretalar yengil bo‘lsa ham, anchayin katta hajmli mol. Boshqa usul korrupsiya aralashuvini taqozo qiladi. Tovar mamlakatga boshqa hamroh hujjatlar bilan, masalan, yog‘och materiallari sifatida kirishi mumkin. Anchayin ilgarilangan sxema – uzilgan tranzit, bunda tovarni mamlakatga tranzit rejimida, ya’ni bojxona hududidan olib chiqib ketish majburiyati bilan olib kiradilar. Bunda tovarga hamroh hujjatlarga tegishli belgi qo‘yilishi kerak bo‘ladi. Belgi-ku, qo‘yiladi, lekin yuk mamlakat hududini tark etmaydi.DistributsiyaKontrabanda sigaretalar oddiy iste’molchiga yetib borishi uchun ularni mamlakat hududi bo‘ylab tarqatish, qayerdadir saqlash, savdo nuqtalariga mayda partiyalar bilan yetkazish kerak bo‘ladi. Bir tomondan, bu chegarani noqonuniy kesib o‘tishdek qiyin emas, ammo muayyan tashkiliy sa’y-harakatlarni talab qiladi. Tovar to‘planadi, mayda partiyalarga taqsimlanadi, telefon yoki ijtimoiy tarmoqlar orqali buyurtmalar qabul qilinadi, shuningdek savdo vakillari analoglari ham mavjud – Damas noqonuniy assortiment bilan to‘ldiriladi va savdo nuqtalariga tarqatib chiqiladi. Chakana savdo, o‘z navbatida, bunday tovarni hisobga olmaydi va xuddi shunday noqonuniy sotadi.Natija mehnatga arziydimi?Javobgarlikdan qochib qutulib bo‘lmaslik inobatga olinsa, xatarlar har bir bosqichda juda yuqori, lekin foyda ham yaxshigina. Masalan: O‘zbekistonda mahalliy ishlab chiqarishga mansub qonuniy sigareta qutisi 12 000 so‘mdan boshlanadi. Buning 6 000 so‘mi – aksiz va QQS. Qolgan 6 000 – bu xomashyo tannarxi, materiallar, ishchi kuchi, jihozlar amortizatsiyasi, ishlab chiqaruvchi va yetkazib berish zanjirining foydasidir. Buning ko‘pchilik qismi ham noqonuniy ishlab chiqaruvchilar cho‘ntagida qoladi, ular na foyda solig‘i, na ijtimoiy sug‘urta fondlariga badal to‘laydilar, arzon xomashyodan foydalanadilar, texnologik jarayonlarni nazoratga olmaydilar. Ya’ni qo‘rqmay taxmin qilish mumkinki, narx 10 000 so‘m bo‘lganda, noqonuniy ishlab chiqaruvchining daromadi kamida 6000 so‘m bo‘ladi. Katta qutida 500 dona quti bo‘ladi, bu 3 mln so‘m foyda degani. Bitta furada 1200 ta atrofida quti bo‘lsa, demak, 3,6 mlrd so‘m. Ya’ni har bir konteynerdan kamida 300 ming dollar. O‘zbekistonda esa yiliga 100 dan ziyod shunday konteynerlar “singib” ketadi."
https://kun.uz/uz/news/2022/06/01/xorazmda-ehtiyojmand-oilalarga-bepul-un-tarqatiladi,2022-12-01 20:38:06.424056,"«Aholining ijtimoiy himoyaga muhtoj qatlamlarini manzilli qo‘llab-quvvatlashga oid qo‘shimcha chora-tadbirlar to‘g‘risida»gi prezident qaroriga ko‘ra, davlat budjeti mablag‘lari hisobidan ijtimoiy himoyaga muhtoj aholi qatlamlariga bir martalik moddiy yordam ko‘rsatilishi belgilab qo‘yilgan edi.Xorazm viloyati hokimi qarori bilan Markaziy bank viloyat bosh boshqarmasi, tijorat banklari, shaharlar va tumanlar hokimliklari bilan birgalikda moddiy yordam pullarini 2 hafta muddatda to‘liq to‘lanishini ta’minlash haqida topshiriq berildi.Uyida vaqtincha bo‘lmaganligi yoki boshqa sabablarga ko‘ra bir martalik moddiy yordam pulini o‘z vaqtida ololmagan fuqarolar uni 2022 yil 1 sentabrga qadar olish huquqiga ega ekani belgilab qo‘yildi.Bundan tashqari, bir martalik moddiy yordam pulini olish huquqiga ega bo‘lmagan ehtiyojmand oilalar ro‘yxati shakllantirilib, «Saxovat va ko‘mak» jamg‘armasi mablag‘lari hisobidan ushbu oilalarning har bir a’zosiga 20 kilogrammdan bepul un tarqatiladigan bo‘ldi.Shuningdek, ijtimoiy ahvoli og‘ir bo‘lgan oilalarga «Saxovat va ko‘mak» jamg‘armasi va boshqa manbalar hisobidan bepul un tarqatish yoki naqd pul ko‘rinishida moddiy yordam ko‘rsatib borilishi belgilandi.Vazirlar Mahkamasining zaxira jamg‘armasi hisobidan viloyatning mahalliy budjetlari orqali shaharlar va tumanlar «Saxovat va ko‘mak» jamg‘armalariga jami 3 milliard so‘m ajratiladigan bo‘ldi."
https://kun.uz/uz/news/2022/05/31/ishonch-dokonlar-tarmogi-vobkent-va-uchquduq-tumanlarida-oz-faoliyatini-boshladi,2022-12-01 20:38:07.961144,"28-29 may kunlari ISHONCH do‘konlarining 53-filiali Buxoro viloyatining Vobkent tumanida va 54-filiali Navoiy viloyatining Uchquduq tumanida xaridorlar uchun o‘z eshiklarini ochdi. Tantanali ochilish marosimiga tashrif buyurgan mehmonlar do‘konlardagi keng assortimentda taqdim etilgan mahsulotlar va ularni muddatli to‘lovga xarid qilish imkoniyatlari bilan tanishishga muvaffaq bo‘lishdi. Sotuvchi-maslahatchilar barchaga malakali yordam ko‘rsatib, ularni qiziqtirayotgan savollar bo‘yicha batafsil ma’lumot taqdim etdilar.Kompaniya tarixi Farg‘ona vodiysi hududida maishiy texnika sotiladigan bir do‘kondan boshlangan. Hozirda ISHONCH do‘konlar tarmog‘i yurtimiz bo‘ylab 54 ta filialga ega va ularda yuqori malakali xodimlar ishlamoqda. Har bir xodim o‘z lavozim vazifalari bo‘yicha maxsus o‘qitiladi, bu esa kompaniyaning xizmat ko‘rsatish sifatini oshirishga yordam beradi. Iqtidorli mutaxassislar martabasini oshirishi uchun yaxshi imkoniyatlar taqdim etiladi. Yangi filiallarning ochilishi mamlakatimiz tumanlarida ishga joylashish muammosini qisman bo‘lsa-da hal etadi, bu esa o‘z navbatida aholi turmush darajasiga ham ijobiy ta’sir ko‘rsatadi.Bugungi kunda har bir filialda uy uchun kerakli mahsulotlar mavjud: maishiy texnika, mebellar, qurilish materiallari, sport tovarlari, musiqa asboblari, bolalar tovarlari va boshqalar. Har qanday mahsulotni muddatli to‘lov asosida olish va shunchaki pasport bilan (budjet tashkiloti xodimlari va nafaqadagi shaxslar) 15 daqiqa ichida shartnoma tuzish imkoniyati mavjud.ISHONCH kompaniyasi tomonidan taqdim etilayotgan qulayliklar bu bilan cheklanmaydi: foydali aksiyalar, bonuslar, bepul yetkazib berish va o‘rnatish, 30 kun ichida mahsulotni qaytarish imkoniyati shular jumlasidan. Kompaniyada mahsulot yoki xizmat haqida batafsil ma’lumot berish uchun yagona aloqa markazi faoliyat yuritadi, xohlovchilar +998735152222 telefon raqamiga qo‘ng‘iroq qilib yoki Telegram orqali t.me/ishonchadmin_1 ga yozib, savollarini berishlari va o‘zlariga kerak ma’lumotlarni olishlari mumkin.ISHONCH do‘konlar tarmog‘i tez kunlarda Qashqadaryo viloyatining Chiroqchi tumanida, Sirdaryo viloyatining Sirdaryo tumanida, Toshkent viloyatining Angren shahri va Oqqo‘rg‘on hamda Qibray tumanlarida, Buxoro viloyatining Romitan tumanida ham yangi filiallarini ochish rejalashtirgan. Shu sababli ushbu yangi do‘konlarga ishga kirishni istaganlar o‘z anketalarini Telegram orqali t.me/ishonchanketabot orqali to‘ldirib qoldirishlari va t.me/hrfmishonch Telegram kanali orqali bo‘sh ish o‘rinlari haqida ma’lumot olishlari mumkin.Kompaniyaning ijtimoiy tarmoqlardagi rasmiy kanal va sahifalari:Telegram: t.me/ishonchsavdoInstagram: instagram.com/ishonchsavdouzFacebook: facebook.com/ishonchsavdouzYouTube: youtube.com/c/IshonchsavdoReklama huquqi asosida"
https://kun.uz/uz/news/2022/05/31/qashqadaryoda-eshak-soyilayotgan-xonadon-haqida-xabar-bergan-ayol-dopposlandi,2022-12-01 20:38:09.401540,"Ijtimoiy tarmoqlarda Qashqadaryo viloyati G‘uzor tumanida joylashgan xonadonda eshaklar so‘yilayotgani haqida xabar bergan ayol kaltaklangani haqida xabarlar tarqaldi.Xabarlarga ko‘ra, G‘uzor tumani “Eshonquduq” MFYda joylashgan xonadonda eshaklar so‘yilayotgani haqida xabar bergan Sh.A.ni xonadon bekasi kaltaklagani aytilmoqda. Viloyat IIB axborot xizmati holat yuzasidan munosabat bildirdi.Munosabatda yozilishicha, 2022 yil 28 may kuni soat taxminan 11:30 larda G‘uzor tumani “Eshonquduq” MFYda yashovchi fuqarolar S.G. va Sh.A. o‘zaro janjanlashib, bir-biriga tan jarohati yetkazgan.“Mazkur holat yuzasidan G‘uzor tuman IIB tomonidan tergovga qadar surishtiruv harakatlari olib borilmoqda. Holat yuzasidan o‘rganish yakuni bilan qo‘shimcha axborot beriladi”, deyiladi munosabatda.Qashqadaryoda eshak so‘yish bilan shug‘ullangan yana bir xonadon aniqlandi"
https://kun.uz/uz/news/2022/05/31/qoraqalpogistonda-noqonuniy-lotereya-ommalashmoqda-tegishli-organlar-negadir-bunga-koz-yumyapti,2022-12-01 20:38:10.908729,"To‘rtko‘l tumanida Youtube va Telegram ijtimoiy tarmoqlarida ochilgan bir nechta kanallar noqonuniy lotereya targ‘ibotiga xizmat qilayotgani ma’lum bo‘ldi. Ularda ta’kidlanishicha, o‘yin tavakkalchilikka asoslangan. O‘yinga bir nechta avtomobil va kichik pul yutuqlari qo‘yiladi hamda 2500-3000 dona chipta (oddiy raqamlangan qog‘oz) chiqariladi. O‘yin ishtirokchilari chipta sotib olish uchun tashkilotchilar tomonidan aytilgan karta raqamiga 200-250 ming so‘m yoki Rossiyada bo‘lsa 1000-1500 rubl atrofida mablag‘ o‘tkazadi. Barcha chiptalar sotib bo‘lingach, o‘yin o‘tkaziladi.Tegishli organlar bu jarayonga ko‘z yumayotganga o‘xshaydi. Negaki, noqonuniy o‘tkazilayotgan mazkur lotereya o‘yinlari allaqachon 100 tirajga yaqinlashib qolgan. Jumladan, “Turtkul95shov” Telegram kanali joriy yil 27 may kuni 91-tur o‘yinini o‘tkazgan.Mazkur kanal 2021 yilning boshidan buyon tavakkalchilikka asoslangan ushbu o‘yinni o‘tkazib kelayotgani esa tumandagi huquqni muhofaza qiluvchi organlar faoliyatini shubha ostiga qo‘yadi. Yoki Telegram tarmog‘idagi “Ali egam”kanali ham ochiq-oydin shu turdagi o‘yinni reklama qilib, o‘tkazib kelayotgani ma’lum bo‘ldi.Har ikki guruh ishtirokchilari o‘yinga qo‘yilgan mashinalarni reklama qilish orqali jalb etilgan. Achinarlisi, tashkilotchilar Rossiyada muhojirlikda ishlab yurganlarni ham kun sayin o‘yin domiga tortib borayotganligini ko‘rish mumkin.Aslida Vazirlar Mahkamasining 2007 yil 16 avgustdagi «Qimor o‘yinlarini tashkil etish va o‘tkazishni yanada tartibga solish chora-tadbirlari to‘g‘risida»gi qaroriga ko‘ra, O‘zbekiston hududida qimor o‘yinlarini va tavakkalchilikka asoslangan boshqa o‘yinlarni (shu jumladan totalizatorlar) tashkil etish va o‘tkazish (tirajli, bir lahzali va raqamli lotereyalardan tashqari), qimor o‘yinlarini va tavakkalchilikka asoslangan boshqa o‘yinlarni tashkil etish va o‘tkazish uchun telekommunikatsiya tarmoqlarida, shu jumladan Internet butunjahon axborot tarmog‘i provayderlari tomonidan xizmatlar ko‘rsatish taqiqlangan. Jinoyat kodeksining 278-moddasiga binoan, bunday o‘yinlarni tashkil qilganlik uchun yetti yilgacha ozodlikdan mahrum qilish jazosi tayinlanadi. O‘yin tashkilotchilarining noqonuniy daromad olayotgani esa masalaning yana bir tomoni.Tegishli organlar ushbu “tadbirkorlar” faoliyatiga tezroq chek qo‘ymas ekan, chet elda ishlab yurgan migrantlarning topgan puli oilasiga emas, shu kabi o‘yinlarga hamda olg‘irlarning cho‘ntagiga kelib tushishda davom etadi."
https://kun.uz/uz/news/2022/05/31/ozbekiston-standartlar-instituti-malakali-mutaxassislarni-ishga-taklif-etadi,2022-12-01 20:38:13.110742,"O‘zbekiston standartlar instituti quyidagi bo‘limlardagi bo‘sh ish o‘rinlari uchun tanlov e’lon qiladi:  Tanlovlar to‘liq ochiqlik va shaffoflik prinsiplari asosida amalga oshiriladi.Siz bo‘sh ish o‘rinlari uchun belgilangan malaka talablari, ish sharoitlari, lavozim majburiyatlari hamda tashkilot to‘g‘risida batafsil ma’lumotlarni t.me/uzsti_vacancy telegramm bot manzili orqali olishingiz mumkin.Rezyume jo‘natish uchun elektron pochta: st_vacancy@umail.uzBatafsil ma’lumot uchun telefon raqami: (+99871) 253-85-55Shoshiling! Hujjatlar 2022 yil 15 iyun kunigacha qabul qilinadi."
https://kun.uz/uz/news/2022/05/31/qarshi-shahridagi-xonadonlardan-birida-bosqinchilik-va-qotillik-sodir-etildi,2022-12-01 20:38:14.544951,"Bosqinchilar oila boshlig‘ini vahshiylarcha o‘ldirishgan. Oilaning boshqa a’zolariga ham og‘ir tan jarohatlari yetkazilgan. Jinoyatni sodir etganlar hozircha ma’lum emas.Ijtimoiy tarmoqlarda Qarshi shahridagi xonadonlaridan birida bosqinchilik holati yuz bergani, oqibatda oila boshlig‘i vahshiylarcha o‘ldirilgani, oila a’zolariga ham og‘ir tan jarohatlari yetkazilgani haqidagi xabarlar tarqaldi.Qashqadaryo viloyati prokuraturasi axborot xizmati Kun.uz’ga qotillik sodir etilganini tasdiqladi.Ma’lum bo‘lishicha, Qarshi shahridagi Komilon mahallasidagi xonadonlardan biriga bosqinchilik uyushtirilgan va oila boshlig‘i qotillik qurboni bo‘lgan. Oilaning boshqa a’zolariga ham turli darajada og‘ir tan jarohatlari yetkazilgan.Viloyat prokuraturasi axborot xizmati hozirda hodisa yuzasidan tezkor tergov harakatlari olib borilayotganini, tez orada jamoatchilikka hodisa tafsilotlari haqida batafsil ma’lumotlar taqdim etilishini ma’lum qildi. "
https://kun.uz/uz/news/2022/05/31/savdo-sanoat-palatasi-dieffenbacher-bilan-muzokara-otkazdi,2022-12-01 20:38:15.978779,"Dieffenbacher – yog‘och-qirindidan plitalar (DSP, MDF, OSP, LVL) ishlab chiqarish liniyalarining dunyodagi yetakchi ishlab chiqaruvchisi bo‘lmish korxona. Dunyo bo‘ylab ko‘plab korxonalar o‘z faoliyatini rejalashtirishda, jihozlashda va modernizatsiya qilishda aynan Dieffenbacher'ga suyanadi. CPS+ yordamida Dieffenbacher uzluksiz presslashning oltin standartini o‘rnatdi.Davlat rahbari joriy yil 12-13 may kunlari Farg‘ona viloyatiga tashrifi davomida Buvayda tumanidagi eshik-rom va duradgorchilik mahsulotlari ishlab chiqarish korxonasini ko‘zdan kechirganda bergan topshiriqlari yuzasidan O‘zbekiston Respublikasining Germaniya Federativ Respublikasidagi elchixonasi ko‘magida Savdo-sanoat palatasi vakillari tomonidan Germaniyadagi soha tadbirkorlari bilan hamkorlik aloqalarini o‘rnatish masalasi ko‘rib chiqildi.Germaniyaning Eppingen shahrida faoliyat yurituvchi yog‘och-qirindidan yasaladigan mahsulotlarni preslovchi uskunalar ishlab chiqarishga ixtisoslashgan yirik Dieffenbacher korxonasi vakillari bilan ham uchrashuvlar tashkil qilindi.Dieffenbacher o‘z sohasida yetakchi texnologiya ishlab chiqaruvchi korxona bo‘lib, ishlab chiqaradigan uskunalari va ko‘rsatadigan xizmatlarining 70 foizidan ortig‘i eksport qilinadi.Ushbu kompaniya vakillari bilan dastlabki muzokaralarda kompaniya texnologik uskunalarini O‘zbekiston bozoriga olib kirish, mamlakatimizdagi duradgorlik mahsulotlari ishlab chiqaruvchilarning ikkilamchi mahsulotlaridan ushbu kompaniya uskunalari yordamida presslangan boshqa mahsulotlar ham ishlab chiqarish imkoniyatlari muhokama qilindi.Shuningdek, kelgusida kompaniya vakillari bilan O‘zbekistondagi ushbu texnologiyalarga bo‘lgan talabni chuqur o‘rganib, tahlil qilgan holda hamkorlikni yo‘lga qo‘yish masalalari kelishib olindi.Savdo-sanoat palatasi matbuot xizmati (T)"
https://kun.uz/uz/news/2022/05/30/koreya-xalqaro-hamkorlik-agentligi-koica-va-ozkimyosanoat-aj-grand-tanlovlarini-elon-qiladi,2022-12-01 20:38:17.830925,"Koreya xalqaro hamkorlik agentligi (KOICA) «O‘zkimyosanoat» AJ bilan hamkorlikdagi qo‘shma loyiha doirasida Koreyaning nufuzli oliygohida kimyo sohasida magistratura (12 ta o‘rin) va doktorlik (PhD, 10 ta o‘rin) yo‘nalishlarida grant asosida barcha xarajatlar qoplangan holda ta’lim olish uchun tanlovlar e’lon qiladi! O‘qishni muvaffaqiyatli tamomlaganlar yangi tashkil etiladigan Ilmiy-tadqiqot va loyihalash instituti – Kimyo texnologiyalari markazida o‘z faoliyatlarini davom ettirish imkoniyatiga ega bo‘lishadi! Hujjatlar 2022 yilning 31 iyulgacha qabul qilinadi.Qo‘shimcha ma’lumotlar olish uchun quyidagi telefon raqamlariga murojaat etishingiz va hujjatlarni onlayn tarzda yuborish uchun quyidagi havolaga o‘tishingiz mumkin:Batafsil:Telefon: (+998) 97 136-35-07; (+998) 90 139-90-07; (+998) 90 045-42-28; (+998) 93 562-76-25Veb-sayt: uzkimyosanoat.uzTelegram: t.me/uzkimyosanoatFacebook: fb.com/uzkimyosanoatInstagram: instagram.com/uzkimyosanoat.uzYoutube: youtube.com/channel/UCHKwDYGx_B4q1SzmitXJVOwReklama huquqi asosida"
https://kun.uz/uz/news/2022/05/30/bu-kasbni-puxta-organishga-kamida-4-5-yil-kerak-montyorlik-mashaqqati,2022-12-01 20:38:19.307860,"“Manzil” loyihasi olis hududlarda sokin hayot kechirayotgan oddiy hamyurtlarimiz hayotidan hikoya qilishda davom etadi. Navbatdagi qahramonimiz – xorazmlik Tursunboy aka O‘razboyev 35 yildan oshiq umrini montyor sifatida xalqqa elektr energiyasi yetkazib berish uchun sarflagan.Tursunboy aka Xorazmning Gurlan tumanida yashaydi. U o‘zi yashayotgan tuman elektr ta’minoti korxonasida hamkasblari bilan 2021 yilda 60,4 km elektr uzatish tarmoqlari va 24 dona transformator punktlarini yangidan qurishgan.Bu yil esa, 39,3 km elektr uzatish tarmoqlari va 10 dona transformator punktlarini yangidan qurishni rejalashtirishgan.Tursunboy aka O‘razboyev o‘zi tanlagan shu sohadan halol rizq topayotgani, xalqi uchun, yurti uchun xizmat qilayotganidan mamnun.Loyiha muallifi:
Tohirjon Tursunov
Tasvirchi va montajchi:
Boymirza Xalilov"
https://kun.uz/uz/news/2022/05/30/onkolog-jamila-polatova-jarohatli-operatsiyalar-otmishda-qolmoqda,2022-12-01 20:38:21.065964,"Ko‘pgina rivojlangan mamlakatlarda ko‘krak bezi saratoni ayollarda eng keng tarqalgan saraton bo‘lib qolmoqda. Bu bir qator obektiv va sub’yektiv omillar, jumladan, nosog‘lom turmush tarzi, ayollarning reproduktiv xulq-atvori va atrof-muhitning buzilishi bilan bog‘liq. Biroq zamonaviy ilm-fanning rivojlanishi bilan bu tashxis endi muqarrar hukmga o‘xshamaydi.O‘zbekiston va Misrda kasallikni davolashga yondashuvlar har xil. Ko‘krak bezi saratoniga qarshi kurash bo‘yicha bilimlarni chuqurlashtirish va amaliyotni kengaytirish uchun ikki maktab vakillari o‘rtasida tajriba almashish juda foydali. Misrlik mutaxassis Ayman Ali Abu Shmeylaning aytishicha, Jamila Po‘latova nomidagi onkologiya maktabi faoliyati tufayli bunday hamkorlik bir yildan ortiq davom etmoqda.“Bizning ishimiz pandemiya davrida boshlangan. Biz onlayn tarzda bir qancha uchrashuvlar o‘tkazdik, endi hamkasblarimiz bilan O‘zbekistonga uchib keldik. Bu biz uchun ham, talabalar va tibbiyot xodimlari uchun ham turli ish tajribasiga ega bo‘lgan insonlardan yangi bilim olish uchun ajoyib imkoniyatdir”, — dedi misrlik onkolog.Ayman Ali Abu Shmeylaning ishonchi komilki, bunday uchrashuvlar davomida yosh mutaxassislar o‘z ko‘zlari bilan professional onkologlar ishining namunasini ko‘rib, jarayonga chuqurroq kirib borish imkoniyatiga ega bo‘ladilar:“Bu tajriba muhim va men Saraton maktabi tufayli bunga imkoniyat paydo bo‘lganidan xursandman. Jamila Po‘latova o‘z sohasining haqiqiy professionali, shuningdek, juda mehribon va e’tiborli inson. Biz Toshkentga tashrif buyurganimizdan xursandmiz va Misrda o‘zbekistonlik hamkasblarimizni kutib qolamiz”, — deya xulosa qildi u.Jamila Po‘latovaning so‘ziga ko‘ra, o‘tgan tadbir bemorlarning hayot sifatini yaxshilash uchun zarur. Bundan tashqari, onkoplastika nafaqat sut bezlari, balki mushak-skelet tizimining o‘smalarini davolash yo‘nalishida rivojlanmoqda. Ⓣ"
https://kun.uz/uz/news/2022/05/30/eng-arzoni-700-dollar-hunarmand-yogochdan-qimmatbaho-mashinalar-yasamoqda,2022-12-01 20:38:22.453338,"Usta bir oyda bir dona avtomobil maketini yasaydi. Tayyorlash jarayonini tasvirga olib, ijtimoiy tarmoqlarga joylashtirib boradi. Yog‘och avtomobillar tayyor bo‘lgach, 700 AQSh dollaridan boshlab sotiladi.“Bular asosan qo‘l mehnati yordamida qilinadi. Hamma detallariga alohida e’tibor beramiz. Rollarning burilishlari, eshiklarning ochilishlari haqiqiy modeli qanday bo‘lsa, shunday qilishga harakat qilamiz. Tanlangan model qanday bo‘lsa, o‘shanday qilishga harakat qilamiz”, – deydi Baxtiyor Imomov.Avtomobillar chinor daraxtidan tayyorlanadi. Hozirda avtomobillarga chet eldan va mahalliy aholidan xaridorlar ko‘paymoqda.Qahramonimiz mazkur hunarini ham shogirdlarga o‘rgatib, kelajakda ommalashtirish niyatida.Yog‘och mashinalarni asosan sovg‘a sifatida xarid qilish mumkin.Abduvali Qurbonov,
Kun.uz muxbiriTasvirchi va montaj ustasi – Azizbek Ismoilov"
https://kun.uz/uz/news/2022/05/30/qashqadaryoda-eshak-soyish-bilan-shugullangan-yana-bir-xonadon-aniqlandi,2022-12-01 20:38:23.878107,"Ijtimoiy tarmoqlarda Qashqadaryo viloyati G‘uzor tumanida joylashgan xonadonlardan birida muntazam ravishda eshak so‘yilayotgani va mas’ullar bu holatga ko‘z yumib kelayotgani aytilgan xabarlar tarqaldi. Holat yuzasidan tuman hokimligi axborot xizmati munosabat bildirdi.Munosabatda yozilishicha, G‘uzor tumani hokimi, sektor rahbarlari, mutasaddi tashkilot rahbarlari Eshonquduq mahallasi Abduhamid qishlog‘ida eshak so‘yish bilan shug‘ullangan N.R.ning xonadonda bo‘lishgan.Mas’ullar N.R.ning qo‘shnilari bilan birma-bir suhbatlashganda ular ayolning yashash xonadonida eshak so‘yilayotgani va u yerdan chiqayotgan badbo‘y hiddan norozi ekanliklarini bildirishgan.Shundan so‘ng vaziyat mutasaddi idora va tashkilotlar rahbarlari ishtirokida muhokama qilingan. Holat yuzasidan hududga mas’ul bo‘lgan ichki ishlar bo‘limi xodimlari, mahalla fuqarolar yig‘ini raisi va xotin-qizlar faoliga nisbatan xizmat tekshiruvi tayinlangan.«O‘tkazilgan xizmat tekshiruvlari natijasiga ko‘ra, mazkur holat sodir etilishiga yo‘l qo‘ygan mutasaddilarga nisbatan tegishli choralar ko‘riladi», deyiladi munosabatda."
https://kun.uz/uz/news/2022/05/30/jizzaxda-qariyb-1-kilogramm-qoradori-olib-ketayotgan-urgutlik-shaxs-ushlandi,2022-12-01 20:38:26.297766,"Jizzax viloyati IIB axborot xizmatining xabar berishicha, viloyatda o‘tkazilgan tezkor tadbirlarda Mirzacho‘l, Sharof Rashidov, Baxmal tumanlari va Jizzax shahrida giyohvandlik moddalarini yetishtirish va sotishga urinish holatlari fosh etilgan.Jumladan, viloyat huquqni muhofaza qiluvchi organlar xodimlari tomonidan Samarqand viloyati Urgut tumanida yashovchi shaxs Baxmal tumani Uzunbuloq mahallasi hududida to‘xtatib tekshirilganda yonidan polietilen paketga o‘ralgan 968,79 gramm opiy giyohvandlik moddasi topilgan.Dastlabki surishtiruvda aniqlanishicha, urgutlik shaxs ushbu giyohvand moddani Baxmal tumani Uzunbuloq mahallasida istiqomat qiluvchi fuqarodan sotib olgan. Shu kuni sotuvchining yashash uyi va yordamchi xo‘jaliklari tekshirilganda uning xonadonidan opiy giyohvand moddasining qoldiqlari bo‘lgan polietilen paketlar va 2 dona pichoq ashyoviy dalil tariqasida olingan.Ma’lum bo‘lishicha, ushbu fuqaro giyohvandlik moddalarni Tojikiston Respublikasi fuqarosidan joriy yilning 20 may kuni tuman hududidan o‘tgan davlat chegarasi orqali bojxona nazoratini chetlab kontrabanda yo‘li bilan o‘tkazgan va yashash xonadonida saqlab kelgan. Opiy sotuvchisi va xaridor vaqtincha saqlash hibsxonasiga joylashtirilgan.Bundan tashqari, Mirzacho‘l tumani “Mirzadala” ShFYda yashovchi fuqaroning yashash uyi va hovlisi ko‘zdan kechirilganda 11 tup kannabisni parvarishlab kelayotgani aniqlangan.“Mirzadala” ShFYda yashovchi yana bir fuqaroning yashash uyi ko‘zdan kechirilganda tomorqasida 312 tup ko‘knor parvarishlanayotgani ma’lum bo‘lgan.Sharof Rashidov tumani Yoshlik mahallasida yashovchi fuqaroning uyi ko‘zdan kechirilganda, 8 tup kannabis parvarishlab kelinayotgani aniqlangan.Jizzax shahrining Zilol mahallasida yashovchi fuqaroning yashash uyi ko‘zdan kechirilganda hovlida kannabis parvarish qilinayotgani fosh etilgan.Qayd etilishicha, yuqoridagi barcha holatlar yuzasidan jinoyat ishlari qo‘zg‘atilib, hozirda tergov harakatlari olib borilmoqda."
https://kun.uz/uz/news/2022/05/30/samarqandda-5-sotix-yerni-100-ming-dollarga-sotmoqchi-bolgan-shaxs-ushlandi,2022-12-01 20:38:27.737335,"Samarqand viloyati IIB axborot xizmatining xabar berishicha, DXX viloyat boshqarmasi hamda viloyat IIB JQB Korrupsiya va iqtisodiy jinoyatlarga qarshi kurash bo‘limi xodimlari hamkorligida tezkor tadbir o‘tkazilgan.Tadbirda Samarqand tumanida yashovchi, vaqtincha ishsiz X.S. mazkur tumanda yashovchi fuqaroga issiqxona qurish uchun ajratilgan 50 sotix yerning 5 sotixini boshqa bir fuqaroning nomiga fabrika qurish uchun rasmiylashtirib berish evaziga undan 100 ming dollar talab qilib, so‘ralgan puldan 70 ming dollar olayotgan vaqtida jinoyat ustida qo‘lga olindi.Qayd etilishicha, ushbu shaxslarga nisbatan Jinoyat kodeksining tegishli moddalari bilan jinoyat ishi qo‘zg‘atilib, hozirda tergov harakatlari olib borilmoqda.Avvalroq, Toshkent viloyati Bo‘stonliq tumanida 1 million dollarga yer sotmoqchi bo‘lgan shaxslar ushlangandi."
https://kun.uz/uz/news/2022/05/30/ozbekistonda-talim-olayotgan-xorijlik-talabalar-soni-malum-qilindi,2022-12-01 20:38:29.178241,"Qo‘mita xabariga ko‘ra, 2021/22-o‘quv yili boshiga respublikadagi oliy ta’lim muassasalarida tahsil olayotgan xorijlik talabalar soni 5,1 ming nafarni tashkil etgan.Yillar kesimida respublikadagi oliy ta’lim muassasalarida tahsil olayotgan xorijlik talabalar soni quyidagicha:2020 yilning 1 yanvar holatiga, O‘zbekistondan 53 ming nafar talabalar xorijda tahsil olmoqda."
https://kun.uz/uz/news/2022/05/30/toshkentda-8-qavatning-panjara-ornatilmagan-deraza-tokchasida-otirgan-bolalar-boyicha-rasmiy-malumot-berildi,2022-12-01 20:38:30.676297,"Toshkent shahar IIBB xabariga ko‘ra, shu kuni bolalar yonida ularning buvisi, Katta Olmazor mahallasida yashovchi 1962 yil tug‘ilgan M.U. bo‘lgan. Ayol ikki nafar voyaga yetmagan nabiralarini nazorat qilmagani oqibatida, ular 8-qavatning panjara o‘rnatilmagan deraza tokchasida o‘tirgan.Mazkur holat yuzasidan joriy yilning 27 may kuni “Katta Olmazor” mahalla fuqarolar yig‘inida muhokama o‘tkazildi. Unda mahalla raisi, faollari va fuqarolari, tuman hokimi yordamchisi, Chilonzor tumani IIO FMB mahalla profilaktika inspektori, voyaga yetmaganlar ishlari bo‘yicha inspektor, inspektor-psixologlar ishtirok etgan.Yig‘ilishda bolalar xavfsizligini ularning ota-onalari tomonidan ta’minlash masalasi ko‘tarilib, mavjud vaziyat muhokama qilindi. Xonadon egalari bilan psixolog-inspektorlar ishtirokida, bunday loqaydlik va e’tiborsizlik natijasida yuzaga kelishi mumkin bo‘lgan og‘ir oqibatlar bo‘yicha tushuntirish ishlari olib borildi.Tuman aholisiga Konstitutsiya 64-moddasi, ya’ni “Ota-onalar o‘z farzandlarini voyaga yetgunlariga qadar boqish va tarbiyalashga majbur” ekani haqida eslatildi, deyiladi ma’lumotda. "
https://kun.uz/uz/news/2022/05/29/ozbekistonda-72-yoshli-bemorga-kelajak-avlod-aorta-klapani-ornatildi,2022-12-01 20:38:32.510642,"Kam invaziv muolaja — tibbiyotda yangilik emas. Aorta klapanini almashtirish amaliyoti ham kardioxirurgiyada ko‘p yillardan beri mavjud. SSV matbuot xizmati bu jarrohlik amaliyotning o‘ziga xosliklari haqida ma’lumot berdi.«Birinchi yangilik — bemorning aortasiga o‘rnatilgan moslamada. Uni «kelajak avlod klapani» yoki «chok tikilmaydigan klapan» (aortaga tikilmaydi!) deb atash mumkin. Ushbu moslama organizmda 10-15 yil benuqson ishlaydi. Asoratlari esa juda kam. Ikkinchi yangilik — mazkur klapanni o‘rnatish uchun an’anaviy operatsiyadagi singari tanani ochib, 1,5-2 soat davomida yurakni to‘xtatib qo‘yish shart emas. Bu jarayon uchun atigi 10-15 daqiqa kifoya. Uchinchi yangilik — operatsiyadan bir kun o‘tiboq bemor bemalol yura oladi. Jarohatlar bitishi uchun juda kam vaqt talab etiladi. «Yonboshlamang», «Qimirlash mumkin emas», «O‘zingizni zo‘riqtirmang», degan taqiqlar bo‘lmaydi. Bemor avvalgidek «suyagim bitsin» deb oylab korset taqishi ham shart emas. Qisqa qilib aytganda, reabilitatsiya jarayoni tez va oson kechadi.Nihoyat to‘rtinchi va muhim yangilik — bunday murakkab va noyob operatsiyalarni o‘tkazishga barcha kardioxirurglar ham jazm eta olmaydi. Yuksak bilim va salohiyat hamda ko‘p yillik tajriba bu jarayonda hal qiluvchi ahamiyat kasb etadi», deyiladi vazirlik xabarida.Ushbu yuqori texnologik amaliyotga Rossiyaning A.N.Bakulev nomidagi yurak-qon-tomir jarrohligi markazida uzoq yillar tajriba orttirib qaytgan malakali kardiojarroh, tibbiyot fanlari doktori, professor Rustam Yorbekov boshchilik qildi.Shifokorning qayd etishicha, u mamlakatdagi faoliyati davomida 4,5 mingdan ziyod operatsiyalarda ishtirok etdi. Ammo ulardan 28 tasi O‘zbekistonda ilk bor bajarilgan noyob amaliyotlar hisoblanadi.Bugungi operatsiya ham O‘zbekistonda hali ommalashib ulgurgani yo‘q. Biroq shifokor-olim yaqin yillarda «kelajak avlod klapanlari» yurtimizda minglab bemorlarning umriga umr qo‘shishiga ishonch bildiradi.«Avvallari mamlakatimizda bunday insonlar hayotini saqlab qolishning imkoni bo‘lmagan. Qolaversa, dunyoning eng rivojlangan davlatlari klinikalarida ham bu singari operatsiyalar har doim muvaffaqiyatli o‘tkazilmagan. Endi esa O‘zbekiston tibbiyoti yangi bosqichga ko‘tarilishi, xususan, kardioxirurgiya sohasiga ilm-fanning so‘nggi yutuqlari keng tatbiq etilishi yurtdoshlarimizni uzoq yo‘l bosib, katta mablag‘ sarflab xorijiy mamlakatlarda davolanish tashvishidan xalos etdi. Hozir tibbiyot muassasalarimizning moddiy-texnik imkoniyatlari bir necha o‘n barobar oshgan, desak mubolag‘a bo‘lmaydi. Yuqori texnologik operatsiyalar nafaqat Toshkent, balki viloyatlar va hatto tuman markazlarida ham muvaffaqiyatli bajarilyapti. Xorijda yo‘lga qo‘yilgan ilg‘or muolaja usullari qisqa muddatda mamlakatimizda ham tatbiq etilmoqda.    Bugungi amaliyotga kelsak, bemorimizning yoshi katta, qolaversa, xastaligi og‘ir bosqichga o‘tgan edi. Klinikamizga murojaat qilganidan so‘ng, unga degenerativ yurak kasalligi, aorta klapanining stenozi 2-3 darajasi, aorta klapani yetishmovchiligining 2-darajasi hamda mitral yetishmovchiligining 1,5-darajasi tashxisi qo‘yildi. Shundan so‘ng hamkasblarimiz bilan maslahatlashib, mazkur murakkab operatsiyani o‘tkazishga qaror qildik. Hozir uning ahvoli yaxshi», deydi shifokor.Uzoq yillik xavfli xastalikdan sanoqli daqiqalar ichida xalos bo‘lgan Mavluda aya bunday murakkab operatsiyalar O‘zbekistonning o‘zida amalga oshirilayotganidan mamnunligini bildirdi. «Sakkiz-to‘qqiz yildirki, yuqori qon bosimidan aziyat chekaman. Uch yil avval qandli diabet kasalligi ham paydo bo‘ldi. Tez-tez muolaja olib turaman. Ammo ahvolim borgan sari og‘irlashayotgan edi. So‘nggi oylarda ellik qadam yursam ham, nafasim siqadigan bo‘lib qoldi. Yurak sohamda og‘riqlar kuchaydi.Tanishlarim «Germaniya, Turkiya, Hindistonda yaxshi shifoxonalar bor, o‘sha yerda operatsiya qilishadi» deyishdi. Lekin narxi juda qimmat ekan. So‘rab-surishtirsak, hozir deyarli hech bir yurtdoshimiz yurak-qon tomir amaliyotlari uchun chet elga davolanishga bormayotgan ekan. Barcha murakkab operatsiyalarni o‘zimizning shifokorlar muvaffaqiyatli o‘tkazayotganini eshitib, xursand bo‘ldim. Do‘xtir ukamiz Rustamjon baraka topsin, qo‘li yengil shifokor ekan. Mana, ko‘rib turganingizdek, operatsiyadan keyin o‘zimni tetik his qilyapman. Bir necha kunda butunlay sog‘aygach, uyga ruxsat ham berisharkan», deydi onaxon.  "
https://kun.uz/uz/news/2022/05/29/samarqand-viloyatida-imtihonsiz-prava-olib-berishni-vada-qilgan-shaxs-qolga-olindi,2022-12-01 20:38:33.972931,"Samarqand viloyatining Kattaqo‘rg‘on tumanida 3 mln so‘m evaziga ikki kishiga imtihonlarsiz, qisqa muddatda haydovchlik guvohnomasini olib berishni va’da qilgan shaxs qo‘lga olindi. Bu haqda Samarqand viloyati IIB matbuot xizmati xabar berdi.Ichki ishlar vazirligi shaxsiy xavfsizlik bosh boshqarmasi Samarqand viloyati bo‘yicha boshqarmaga Kattaqo‘rg‘on tumanidagi o‘quv maktablaridan birida shaxs fuqarolarning ishonchiga kirib, o‘quv mashg‘ulotlari va imtihonlarda qatnashmasa-da, qisqa muddat ichida haydovchilik guvohnomasi berishi va moddiy manfaat orttirib kelayotgani haqida tezkor ma’lumot kelib tushgan.Ushbu ma’lumotning haqqoniyligi tekshirilganida, u ikki kishiga - Narpay tumani Guliston mahallasida yashovchi 39 yoshli kishiga hamda Kattaqo‘rg‘on tumani Uzunbo‘z qishlog‘ida yashovchi 47 yoshli fuqaroga avtomaktabda o‘qimagan bo‘lsa-da, o‘qigani haqidagi hujjatlar tayyorlab, haydovchilik guvohnomalari olib berishi, evaziga 3 million so‘m talab qilgani haqidagi so‘zlari ovoz yozib olish moslamasiga yozib olingan.Fuqarolardan biri ariza bilan murojaat qilgan va avtomaktab mas’ul xodimiga chora ko‘rishni so‘ragan. Mazkur arizaga binoan, 23 may kuni IIV shaxsiy xavfsizlik bosh boshqarmasi, Samarqand viloyati bo‘yicha boshqarmasi hamda Kattaqo‘rg‘on shahar IIB tomonidan o‘tkazilgan tezkor tadbirda avtomaktab mas’ul xodimi fuqarodan 3 million so‘m pullarni olgan vaqtida ashyoviy dalillar bilan ushlangan."
https://kun.uz/uz/news/2022/05/29/qizil-tovuqlar-mojarosi-andijonliklarni-qarzga-botirayotgan-kampaniyani-kim-toxtatadi,2022-12-01 20:38:35.467793,"Andijonda ehtiyojmand oilalarni «daromadli qilish» uchun tarqatilgan tovuqlar tuxum qilmayapti, yangi sharoitga moslasha olmay, nobud bo‘lyapti. «Daromadli bo‘lish»ni umid qilgan aholi esa, aksincha, qarzga botmoqda. Ma’lumotlarga ko‘ra, tez kunlarda viloyatda loyihaning ikkinchi bosqichi boshlanib, aholiga yana 200 ming dona tovuq tarqatilishi rejalashtirilgan.Biroq viloyatning turli hududlaridan to‘xtovsiz kelayotgan murojaatlar odamlarning tovuq boqib, muammolar ichida qolib ketganini ko‘rsatmoqda. Murojaatchilar safiga tovuq boqishga mas’ul bo‘lgan kooperativchilar ham qo‘shilgan. Kooperativ egalari tovuqlar umuman boqishga yaroqsiz ekanligini bildirib, yakunda aholi kreditni to‘lay olmasligi aniq ekanligini ta’kidlashyapti.Kun.uz samara bermayotgan loyiha yechimi yuzasidan surishtiruv o‘tkazib, tovuq boqayotgan murojaatchilar, tovuq tarqatib mahsulot oluvchi kooperativ mas’ullari bilan suhbatlashdi.«Zarardamiz. Jonivorlarni uvolidan qo‘rqib boqyapmiz»Kooperativchilar bizni o‘z hududlaridagi parranda boqishni orzu qilib, muammo ichida qolgan xonadonlarga olib kirishdi. Oltinko‘l tumani Ijtimoyat mahallasida yashovchi Muhammadnosir Sharopov 200 dona tovuq olgan. Shundan 40 donasi o‘lgan. 50 donasini kooperativga qaytarib berib, hozirda 100 dona tovuq boqmoqda.«Echkimni sotib joy qildim. Lekin hech foyda yo‘q, faqat zarar. «Tovuqlar uchun joyni yerga emas, tepaga qiling», deyishdi. Qildim. Baribir kasallanib o‘lyapti. Ularga kuniga 47 ming so‘mlik yem olaman, 25 ming so‘mlik tuxum qilyapti. Afsuski, tirikchilikning pulini ham shu tovuqlarga yediryapmiz.Do‘konchilar tuxumning donasini kichikligi uchun og‘rinib, zo‘rg‘a 600 so‘mga olyapti. Bitta tuxumning tannarxi esa menga 2 500 so‘mga tushyapti. Tovuqlar juda nozik ekan, zo‘r sharoit qilsak ham kasallanib, o‘lib qolyapti. Bozorda shu tovuqlarni 20 ming so‘mga ham olmayapti. Boshimiz qotgan», deydi u. Shu mahallada yashovchi Muqaddamxon Yusupova boshida 200 dona tovuqdan 45 tagacha tuxum olganini, tovuqlar qirilib ketib, tuxum qilmay qo‘yganini bildirdi. Tovuqboqar veterinarlar kelgani, lekin tovuqlar qirilayotgani sababini aytib bera olmaganidan hayron.Marhamatlik Temur To‘xtasinov hokimiyat vakillari tomonidan berilgan 670 dona tovuqni boqish uchun bor-budini sarflab, sharoit yaratgan. Parranda boqishning ustasi bo‘lgan yigitga berilgan tovuqlarning 200 tasi o‘lib qolgan. Temur berilgan parrandalar yaxshi boqilmay, emlanmay tarqatilganini aytmoqda. Tovuqdan daromad emas, zarar ko‘rayotgan tadbirkor kreditni to‘lay olmasligiga ko‘zi yetib, boshi qotgan.«Hokimiyatga deyarli har kuni tovuqlarni qaytarib olishlarini so‘rab boraman.Tovuq boqib daromad olish bo‘yicha yaxshi tajribam bor. 350-400 ta tovuq boqib, 90-95 foiz tuxum olishga erishganman. Lekin bu tovuqlarga juda zo‘r sharoit qilib ham foyda ololmayapman. Ular bizga yetib kelgunicha yaxshi boqilmagan, emlanmagan. Shuning uchun immuniteti past. Yana aynan tuxumdonlar yetilganda, ya’ni qo‘zg‘atish mumkin bo‘lmagan paytda tarqatilgan.Menga kelgan tovuqlarning ko‘pining og‘irligi bir kilogramm ham chiqmadi. Shartnomada 80-85 foiz tuxum qilishini aytishgandi. Unday bo‘lmadi. Qirilib ketdi.Xususiy veterinar yollab, o‘lgan tovuqlarni yordirdim, kasalliklarini aniqlatdim. Ko‘p marta «Paxtaobod parranda»ga borib yordam so‘ragandim, berishmadi. Oxiri qo‘ng‘iroq qilsam, telefonini o‘chirib olishdi.Ikki barobar ko‘p mablag‘ sarflab davoladim. Baribir bo‘lmadi. Hozir ularni o‘ldirib qo‘ymaslik uchun kuniga 270-300 ming so‘m pul sarflab boqyapman. Tovuqlar 24 ming so‘mlik tuxum qilyapti, xolos. Uydagilar, kelinimizning nomiga kredit olgandim. To‘lay olmasligim aniq bo‘lib qolyapti. Boshim juda qotgan. Qo‘ni-qo‘shnilardan ham qarz bo‘lib ketdim. Iltimosimni yetkazinglar, «Paxtaobod parranda» tovuqlarini olib ketsin. Bo‘lmasa qirilib ketadi», — deydi Temur To‘xtasinov.Xo‘jaobod tuman Xidirsha mahallasida yashovchi Iroda Mamitaliyeva ham kuyganlardan: tovuq boqib foyda ko‘rish o‘rniga hisob-kitobda faqat zarar ko‘rayotganidan hayron.«Bizga berilgan tovuqlar «brak». Bu tovuqlardan ko‘ra tovus boqish osonroq ekan»Ijtimoyat mahallasida yashovchi, parrandachilikda katta tajribaga ega Nozimjon Xoldorov 300 dona tovuq olgan. Bir oy davomida shundan 200 tasi qirilib ketibdi. Tovuq boqish ustasi dorilab, yemning turli xilini berib ham parrandalarni asrab qololmaganidan juda afsusda.«Yoshligimdan tovuq boqib foyda topganman. O‘zim qo‘lbola yasagan inkubatorda tovuqdan tashqari tovus, kurka, kaklik ochirib parvarish qilaman. Lekin mana shu qizil tovuqlarni eplay olmadim. Ratsionda ko‘rsatilgan barcha ozuqani berib, dori-darmonlarni qildim. Kuniga o‘lyapti. Foyda yo‘q. Kuniga zararga kiryapman. Nima qilishga hayronman. Uvolidan qo‘rqyapman. Bizga berilgan tovuqlar brak va nosog‘lom», — deydi Nozimjon Xoldorov.U bizga xonadonida katta bo‘layotgan tovus, kaklik, kurka va noyob tovuq zotlarini ko‘rsatdi.Oltinko‘l tumanidagi «Ijtimoyat tomorqa xizmati» va «Maqsad mahalla tomorqa xizmati»  kooperativlari mas’ullarining ham muammoli vaziyatdan chiqishga ko‘zlari yetmayapti.«Ijtimoyat tomorqa xizmati» kooperativi rahbari Sardorbek Ismoilov o‘z fikrlarini bildirdi.«Tuman hokimligi vakillari kam ta’minlangan oilalarga tarqatilayotgan ko‘p tuxum qiladigan tovuqlarning afzalliklari haqida tushuntirganda juda xursand bo‘lgandim. Kooperativ tashkil qildim. Mingta tovuqni «Paxtaobod parranda»dan olib kelib tarqatdik.Lekin mahalla odamlari orasida baloga qoldim. Tovuqlar tuxum qilmay o‘la boshladi. Odamlar «Tovuqlaringni olib chiqib ket», deb murojaat qilib, har kuni hafsalamni pir qiladi. Tovuqlar qirilib ketdi. «Paxtaobod parranda»ga bordim. Ular viloyat hokimligiga tovuqlarni tuxumdonlar rivojlanayotgan paytda joyidan qo‘zg‘atib tarqatmaslik kerakligi bo‘yicha xat bilan chiqqanini aytishdi. Lekin hokimiyat baribir tarqatgan ekan.Hozir bankdan 100 million so‘m kredit bo‘ynimda turibdi. «Tetra» zotli tovuqni boqish bo‘yicha biror qo‘llanma berishmadi. Dars o‘tishmadi. Mana endi katta mablag‘ga kuyib o‘tiribmiz. Aholi kreditni to‘lay olmasligi kunday ravshan. Oxir-oqibat «Paxtaobod parranda» bilan sudlashamiz», deydi u.  «Maqsad mahalla tomorqa xizmati» kooperativi rahbari Rustamjon Zamchamatovning ham fig‘oni falakda. Mahallaga tarqatgan 800 dona tovuq qirilishni boshlagach, aholi tirik qolgan 400 dona tovuqni uning o‘ziga qaytarib bergan. Rustamjon bu tovuqlardan 40 dona qolganini bildirdi.«Paxtaobod parranda» direktori nima deydi?Tovuqlarning katta qismi «Paxtaobod parranda» korxonasidan tarqatilmoqda. Shu bois, biz ushbu korxonada bo‘lib, tarqatilgan tovuqlar nega o‘lib qolayotgani, narxi bozordagi tovuqlardan ikki barobar qimmatligi, tuxum tug‘ish samaradorligi pastligi sabablari bo‘yicha mas’ullardan izoh so‘radik.Korxona ijrochi direktori Nuriddin Qodirov aybni korxonadan soqit qilishga urinmoqda.«Parranda tuxumini Yevropadan olib keldik. Inkubatorda ochirib, 120 kun boqib katta qildik. Zarur bo‘lgan vaksinalar bilan 100 foiz emlab, to‘liq ratsion bo‘yicha boqib, normativ bo‘yicha qancha vazn bo‘lishi kerak bo‘lsa yetkazib, sog‘lom tovuqni aholiga tarqatdik.Tarqatgach, aholi xonadonlariga borib qanday boqilayotganini ko‘rib kelyapmiz. Ba’zi joylarda aholi kana bosib ketgan joylarda boqyapti yoki yuzta tovuq turadigan joyga uch yuzta tovuqni tiqib qo‘yyapti. Norma bo‘yicha bir metr joyda 5 bosh tovuq boqilishi kerak. Zich boqilgan tovuqlar bir-birini cho‘qib tashlaydi. Kannibalizm kelib chiqadi. Suv berish miqdorini bilmay tovuqlarni qiynashyapti.O‘lgan tovuqlarni yorib ko‘rdik. Suvsizlikdan o‘lganlari ham bor. O‘zlari kasallikka chalintirib, bizga to‘nkashyapti. Axir bu bizning aybimiz emas-ku?Tovuq boqiladigan joy talablarga ko‘ra: tagi quruq bo‘lishi, normativ bo‘yicha katak qilinishi, yem va suv idishi mavjud bo‘lishi, havo almashib turishi, katakda yorug‘lik rejimiga rioya qilinishi kerak. Harorat 18-25 darajada saqlansa maqsadga muvofiq bo‘ladi.«Tovuqlar nega qimmat?» degan savolga javob bersam. Bizning tovuqlar alohida ratsion asosida boqilgan. Soya yemining kilosi 11 ming so‘m. Bug‘doy, makka, o‘simlik yog‘i ham qimmat bo‘lib ketgan. «Baliq uni» Boltiqbo‘yi davlatlaridan keltiriladi. Kilosi 12 ming.Kasalliklarga qarshi vaksinalar bilan emlaganmiz. Bitta vaksina 1 dollar turadi. Narx shu tarzda o‘sib ketdi.Tovuqlarni xonakilashtirishga kelsak, sharoit yaxshi bo‘lsa, 15-20 kunda xonakilashadi. Yetarli ozuqa berilmagani uchun tovuqlar tuxumdan qoldi.Ba’zi xonadonlar oddiy oqshoq bilan boqayotganini ko‘rdik. 120 gramm ozuqa yegan tovuq tuxum tug‘adi-da. Tovuqlarni boqish bo‘yicha viloyat qishloq xo‘jaligi boshqarmasida maktab tashkil qiladigan bo‘lishgan. Tovuqboqarlar uchun alohida, veterinarlar uchun alohida o‘qish bo‘lishi kerak edi. Biroq kelib o‘qimagan bo‘lsa, ayb bizda emas-ku?» deydi u. Endi nima bo‘ladi?Andijon aholisiga tovuq boqish begona emas. Lekin ular mana shu tovuqlardan foyda ko‘rishmayapti. Tajribali parranda boquvchilarning fikricha, bunga sabablar talaygina. Birinchidan, tovuqlarni tarqatish noto‘g‘ri tashkil qilingan. «Paxtaobod parranda»dagi tovuqlar yetilib, aynan tuxumdonda tuxumlar paydo bo‘lish jarayonida, ya’ni joyidan qo‘zg‘atish mumkin bo‘lmagan paytda tarqatilgan. Bu holat tovuqlar ichidagi tuxumlarning sinib qolishiga olib kelgan, ular xonadonlarga borgach, nobud bo‘la boshlagan.Yoki tovuqlar «Paxtaobod parranda»da risoladagidek emlanmagan hamda boquvi yaxshi bo‘lmagan. Immuniteti pastligi bois o‘lib qolmoqda. Aholi «Tetra» zotli tovuqni boqishga o‘rgatilmagan.«Paxtaobod parranda» vakillaridan tovuq olib foyda topayotgan xonadonlar bo‘yicha ma’lumot va videotasvirlar so‘radik. Ammo negadir berishmadi, aniqrog‘i bera olishmadi.Oddiy hisoblab ko‘rilganida, 200 ming bosh tovuq o‘rtacha 81 ming so‘mdan 16 mlrd so‘mdan oshadi. Bu shuncha miqdordagi pul ta’minotchining hisob raqamiga, ikkinchi tomondan qaralganda esa kredit shaklida andijonliklar yelkasiga tushdi, degani. Aholining shuncha murojaat va e’tirozlariga qaramasdan, «tovuq operatsiyasi» to‘xtatilmayotgani, yaqin kunlarda yana 200 ming bosh tovuq tarqatilishi reja qilingani ko‘plab shubhali savollarni yuzaga keltirmoqda.Elmurod Ermatov,
Azizbek Ismoilov"
https://kun.uz/uz/news/2022/05/29/samarqandda-xorijiy-sayyohlar-otirgan-avtobus-va-kamaz-ishtirokida-yth-sodir-boldi,2022-12-01 20:38:36.912327,"Samarqand viloyati IIB YHXB axborot xizmatining xabar berishicha 2022 yil 22 may soat 1:00 larda M37 Samarqand-Buxoro-Turkmanboshi xalqaro avtomobil yo‘lining Ishtixon tumanidan o‘tgan qismida odam o‘limi bilan bog‘liq yo‘l-transport hodisasi sodir bo‘lgan.Buxoro-Samarqand yo‘nalishida xorijlik sayyohlarni olib ketayotgan avtobus Ishtixon tumani Xalqabod mahallasi hududida o‘zidan oldinda ketayotgan Kamaz yuk mashinasining ortidan borib urgan. So‘ng yo‘l chetidagi to‘siqqa urilgan.Oqibatda, avtobus haydovchisining sherigi og‘ir tan jarohatlari olib, voqea joyida vafot etgan. Shuningdek, avtobusda bo‘lgan Ruminiya davlati fuqarosi tan jarohatlari olib, shifoxonaga murojaat qilgan.Dastlabki surishtiruvda aniqlanishicha, sayyohlarni olib ketayotgan avtobus haydovchisi boshqaruv paytida uxlab qolgan. Oqibatda mazkur hodisa sodir bo‘lgan."
https://kun.uz/uz/news/2022/05/29/bizda-halovat-yoq-qorquv-iskanjasidagi-onalar,2022-12-01 20:38:38.348950,"Bolam o‘z dardidan bexabarUmidjon 10 yoshda. U oqqon bilan og‘riydi, lekin bu dardi haqida bolaning o‘zi bilmaydi. Og‘riqlardan qiynalganda beradigan savollariga javob topish og‘ir keladi.“10 yilda biror marta kasallik nimaligini bilmagan bolam to‘satdan holsizlanib, badanida ko‘karishlar paydo bo‘la boshladi.Shu musibatga duch kelganimizdan beri oilamizda halovat yo‘qolgan. Qo‘rquv bilan yashaymiz hammamiz. Yaqinlarimiz, o‘zimiz bor narsamizni sotib davolatdik. Oxirgi choramiz ilik ko‘chirish operatsiyasini o‘tkazish qoldi”, — deydi bemorning onasi.Umidjon Muhammadjonovga oid ma’lumotlar:Humo: 9860 0308 0113 5291 otasi Ulug‘bek Nishonov nomidaBir o‘lib tirildik“Oqqon degan tashxisni eshitganda a’zoyi badanim titilib ketdi. Bir o‘lib tirildik hammamiz. Bo‘yi bo‘yimga teng bo‘lganda shunday dardga chalinish og‘ir bo‘ldi. Qizim kasalga duchor bo‘lgani otasiga qattiq ta’sir qildi. O‘ziyam xastalanib qoldi”, — deya o‘kinadi qashqadaryolik Charos Qushmanova. Uning 17 yashar qizi Zaynab ichki ishlar xodimi bo‘lish orzusida yashayotgan edi. Ammo oqqon qizning hayotini, orzularini butunlay o‘zgartirib yubordi. Olis tumanda istiqomat qiladigan bu oila to‘rt farzandni voyaga yetkazayotgan edi. Kutilmagan bu zarba ular uchun juda og‘ir keldi.Zaynab Toshevaga oid ma’lumotlar:Uzcard: 8600 0610 2852 2992 onasi Charos Qushmanova nomidaHumo: 9860 0303 0305 8322 onasi Charos Qushmanova nomidaXasta bolamning yuziga qarab yuragim eziladiJizzaxning Baxmal tumanidan kelgan qizaloqni ko‘rganda uning dardmandligi xayolga kelmaydi. Lekin 6 yoshli Kamolada oqqon aniqlangan.Onasi Dilnoza Ochilovaning aytishicha, bir yildan beri bu xastalik bilan nafaqat farzandi, balki butun oila azob chekadi.“Tashxisni eshitganimda xayolimdan qizimdan ayrilib qolish xavfi borligi o‘tdi. Chunki o‘zim ham tibbiyot sohasida ishlaganman, bu kasallikdan xabarim bor. Hozir davolatyapmiz, shifoxonalarda bolamning yuziga termulib o‘tiraman, yuragim ezilib ketadi”, — deydi u.Kamola Xushmurodovaga oid ma’lumotlar:Uzcard: 8600 0610 0493 1944 buvisi Oysapar Ochilova nomidaBemor bolasi parvarishida umr kechirayotgan onalarning hasratiga befarq bo‘lishning imkoni yo‘q. Shunday saxovatli qalb sohiblari oramizda ko‘p ekaniga ishonamiz.Gulmira Toshniyozova tayyorladi.
Tasvirchi: Azimjon Vohidov."
https://kun.uz/uz/news/2022/05/29/oyoqsiz-yigit-inson-irodasi-chegara-bilmaydi,2022-12-01 20:38:39.905467,"Samarqand viloyati Past Darg‘om tumani Zangiboyi mahallasida yashovchi Ulug‘bek Yusupov bilan suhbat davomida uning biror marta ham noliganiga guvoh bo‘lmadik. U hech qachon nogironlik aravachasidan foydalanmaydi, qo‘llari yordamida «yuradi».Ulug‘bek o‘sha mudhish kunni eslay olmasligini aytdi. Onasining xotirlashicha, qahramonimiz bolaligida o‘rtoqlari bilan poyezdga osilgan va oyoqlari relsda qolib ketgan.Ulug‘bek Yusupov 15-16 yoshida otasining payvandlash uskunasidan foydalanishni o‘rganib oladi. Ko‘p vaqtini shu ishni o‘rganishga sarflaydi. Natijada mustaqil tarzda ustachilik qilishni boshlaydi. Dastlab mahalladan, sekin-asta tumanning boshqa hududlaridan buyurtma olib payvandchilik qiladi. Hozirgi vaqtda sheriklari bilan turli viloyatlarga borib ko‘p qavatli uylar, maishiy binolar qurilishida ishlayapti.«Nogironlik aravachasida yurishni istamayman. Uyda yotib olib, nogironman, menga yordam beringlar ham degim kelmaydi. Xudoga shukr, hunarim bor. Ko‘chaga chiqsam, ish topiladi. Katta-kichik buyurtma olaman. Hech bo‘lmaganda, ro‘zg‘orimga yarim kilo go‘sht va ikkita non topib kelolaman», – deydi Ulug‘bek.  Hozirgi kunda Ulug‘bekning ikki farzandi bor.«Ochig‘i, bir kun kelib oila qurishga qaror qilganimda, qanday qiz menga rozi bo‘larkin degan xayolga ham borganman. Yo‘q, shukrki, oqila juft nasib qildi. U mutlaqo sog‘lom, oyoq-qo‘llari bor. Bir o‘g‘il, bir qizli bo‘ldik. Ishga ketganimda ayolim tez-tez telefon qilib, holimni so‘raydi. Ust-boshim tozaligi, qanday ovqat yeyotganim bilan qiziqadi. Ota-onamning xizmatini qilyapti. Menga yana nima kerak?» – deya hayotdan mamnunligini bildirdi.Ulug‘bek Yusupovga bir marta homiylar tomonidan nogironlik aravachasi ham berilgan. U aravachadan foydalanishni istamagan va boshqa mahallada ikki oyog‘i ishlamay qolgan qizchaga sovg‘a qilgan. «O‘sha paytda qizcha va uning onasi yig‘lab duo qilishdi. Bu holatni tasvirlab bo‘lmaydi», – deb eslaydi qahramonimiz.Ulug‘bek payvandchilik qilib oyiga hech bo‘lmaganda bir million so‘m, ko‘proq ish topilganda besh million so‘mgacha daromad qilishini aytdi. «Biror marta pulga muhtoj bo‘lib qolganim, ota-onamning pensiyasiga qaraganimni eslolmayman», – deydi u.Ochig‘i, Ulug‘bek Yusupov istalgan texnikani boshqara olaman, deganda hayratimizni bildirdik. Yo‘q, u o‘zining holatida mushkul bo‘lgan bu vazifani ko‘z oldimizda uddalab berdi.U tomorqada belkurak yordamida yer ag‘darib, dehqonchilik qila olishini ham bildirdi.Joriy yilning fevral oyida Ulug‘bek Yusupov bilan bog‘liq holat ijtimoiy tarmoqlarda tarqaldi. U Past Darg‘om tumanida boshqaruvni yo‘qotib, jarlikka qulagan mashinani o‘chirish uchun o‘zini tutab turgan texnikaning ichiga uradi. Ulug‘bek o‘sha voqeani aytib berdi.«Mashina ag‘darilganda, hamma jarlikdan tepaga qarab yugurdi. Chunki u tutayotgandi. O‘sha vaqt kimdir mashina ichida bola bor dedi. Men bolalarni yaxshi ko‘raman. Bu gapni eshitib o‘zimni tutib turolmadim va mashinaga oshiqdim. Ichkarida hech kim yo‘q ekan, mashinani o‘chirib, kalitni olib chiqdim», – deydi u.«Kimlardir hayotingni xavfga qo‘yding, bekorga, hech kim yo‘q ekan-ku deyishdi. Kimdir mashinada qolgan bo‘lishi ham mumkin edi-ku? Shuning uchun afsuslanmayman, insonga o‘lim istagan vaqtda kelishi mumkin. Peshonamizga yozilganini yashaymiz», – deydi Ulug‘bek.Ulug‘bek Yusupov biz uchun vaqt ajratgan kuni Qashqadaryoga jo‘nab ketayotgan ekan. Ikki haftalik ishim bor, katta buyurtma olganmiz, dedi. Onasining duosini olib, safarxaltani yelkasiga ilarkan, nazarimizda uning oyoqlari bordek tuyuldi.U o‘z hayoti, yashash tarzi bilan inson irodasi chegara bilmasligini isbotlamoqda.Isomiddin Po‘latov,
Kun.uz muxbiri.Tasvirchi va montaj ustasi: Jahongir Aliboyev."
https://kun.uz/uz/news/2022/05/29/diagnostik-test-xizmati-toxtatiladi,2022-12-01 20:38:42.216982,"2022 yil yanvar oyidan abituriyentlarning bilimini sinovdan o‘tkazish, test materiallari bilan ishlash ko‘nikmasiga ega bo‘lishi uchun Davlat test markazi OTMning bakalavriat ta’lim yo‘nalishlariga kirish test sinovlari formatidagi diagnostik test xizmatini yo‘lga qo‘ygandi. DTM xabariga ko‘ra, oliygohlarga kirish uchun o‘tkaziladigan test sinovlariga qisqa muddat qolgani sababli bu xizmat to‘xtatiladi. my.dtm.uz sayti orqali diagnostik test materiallariga buyurtmalarni qabul qilish 30 may kuni 10:00 da yakunlanadi.Bunda e-DTM tizimi ishlashda davom etadi va talabgorlar @e_dtm_bot telegram boti orqali test materiallariga onlayn buyurtma berishlari mumkin bo‘ladi.Eslatib o‘tamiz, kirish imtihoni o‘tkazilayotgan yildan oldingi yillarda maktab, kollej, litseyni tugatgan abituriyentlardan test sinovlarida ishtirok etishi uchun BHMning yarim baravari (1-iyundan 150 ming so‘m) miqdorida to‘lov undiriladi.O‘qishni test o‘tkazilayotgan yili tugatgan bitiruvchilar, nogironligi bo‘lgan shaxslar va mehribonlik uylari bolalari, bolalar shaharchasi bitiruvchilaridan bunday to‘lov undirilmaydi.Prezident farmoniga ko‘ra, 2022 yildan to‘lov undirilmaydigan abituriyentlar toifasi yana ikkitaga ko‘paygan. Ya’ni «Ijtimoiy himoya yagona reyestri» axborot tizimida ro‘yxatga olingan shaxslar va ularning farzandlari, qolaversa, «Yoshlar daftari»ga kirgan yoshlar ham imtihon uchun pul to‘lashmaydi."
https://kun.uz/uz/news/2022/05/29/oltinga-ozgina-yetmay-qoldi-mendeleyev-olimpiadasida-kumush-medal-olgan-kimyogar-qiz,2022-12-01 20:38:43.668267,"Maftuna – “Mikrofon – qizlarda” ruknining navbatdagi mehmoni. Maftuna Badalova – Abu Ali ibn Sino nomidagi ixtisoslashtirilgan maktab bitiruvchisi, u yaqinda O‘zbekistonda o‘tkazilgan 56-Xalqaro Mendeleyev olimpiadasida kumush medalni qo‘lga kiritdi.Avval umumta’lim maktabida o‘qigan, so‘ng ixtisoslashtirilgan maktabga imtihon asosida qabul qilingan Maftuna kimyoga kichik yoshidan qiziqqan.U bolaligida tabiatda sodir bo‘layotgan hodisalarni kuzatib, daraxtlar bargi nega yashilligi, osmon nega ko‘kligi haqidagi savollarga javob topishga qiziqqan va aniq fanlarni yaxshi ko‘rib o‘qiy boshlagan.“Ijtimoiy fanlar menga emasligini bilganman...”Oilada 3 farzandmiz. Yaqinlarim meni doim qo‘llab-quvvatlagan. Kichkinaligimdan opamning doim dars qilishini ko‘rardim, uning bo‘sh vaqti bo‘lmasdi. Bu menga ta’sir qilgan deb o‘ylayman. Opam kabi men ham vaqtimni bekor o‘tkazmaslikka harakat qila boshlaganman.Televizor ko‘rsam ham, asosan, hujjatli filmlar ko‘rardim. Bu filmlarni oila davrasida muhokama ham qilardik.Ijtimoiy fanlar men uchun emasligini sezardim. Sababi bolaligimdan kirishuvchan emasman, odamlar bilan tez til topishib keta olmayman.Boshida matematika fanini yaxshi o‘qiganman. 5-6-sinflardan boshlab kimyo, biologiya fanlari qo‘shildi. Matematikam yaxshi bo‘lgani uchun kimyo menga yaqin tuyulgan.Maktab darslari qoniqtirmagan, “self-study” qilganmanMaktab darslaridan unchalik ko‘nglim to‘lmasdi, o‘zim mustaqil o‘rganishga, uy sharoitida o‘tkazib ko‘rish mumkin bo‘lgan tajribalarni bajarib ko‘rishga harakat qilardim. Ixtisoslashtirilgan maktabga o‘tgach, kuchli o‘qituvchilardan dars ola boshladim. Bu yerdagi muhit ham meni ko‘proq o‘qishga undadi.Maktabimizda kimyo, biologiya chuqurlashtirib o‘qitiladi. Boshida kimyoni yaxshi ko‘rsam ham qiynalardim. Bunaqa paytda ustozlarning ham qo‘llab-quvvatlovi muhim, menimcha.“Oltinga ozgina yetmay qoldi...”Mendeleyev olimpiadasida 16 ta davlatdan 100 ga yaqin o‘quvchilar qatnashdi. Olimpiada 3 ta turda o‘tkazildi. Olimpiada menga katta sinov bo‘ldi, xatolarimni anglab oldim. Menga oltin medalga ozgina ball yetmay qoldi. Shunisi alamli bo‘ldi.Hozir 54-xalqaro kimyo olimpiadasiga tayyorgarlik ko‘ryapmiz. Belgilangan kun tartibi bo‘yicha, kuniga 12 soatgacha, dam olishlarsiz dars qilyapmiz. Olimpiada yozda bo‘lib o‘tadi.Kelajak tanloviIELs ballim – 7. Hamma mutaxassislikka ham chet tili kerak. Chunki xalqaro tillarda istalgancha foydali ilmiy maqolalar topish va ulardan o‘rganish mumkin.Kelajakda nano va ilg‘or texnologiyalar yo‘nalishidan ketishni xohlayman. Hozirgacha bir qancha xorij universitetlariga hujjat topshirdim va topshiryapman. Chet elda o‘qishimga uydagilarim qarshi emas, ular meni qo‘llab-quvvatlashadi.Nano va ilg‘or texnologiyalar yo‘nalishi hali yangi, lekin bu yo‘nalish tibbiyot, sanoatda yangi ufqlarni belgilab bermoqda. Men xorij tajribasini o‘rganib kelib, O‘zbekistonga tatbiq etishga harakat qilmoqchiman.“Ilm-fan hammaga qiziq bo‘lishi kerak”Ilm-fan hammaga qiziq bo‘lishi kerak, deb o‘ylayman. Kimyo, biologiya fanlari qiyin, bu – men uchun emas, deb hisoblaydiganlar ko‘p. Lekin bu kabi o‘ylovlarini yo‘qotish kerak. Kimyo, biologiya zerikarli emas, qiziqarli fan.Olimlar gulning faqat tashqi chiroyidan tashqari hatto hujayralar darajasidagi chiroyini ham ko‘ra oladi. Sababi olim bu hujayralarda qanday jarayonlar sodir bo‘lishini biladi.Bolaligimda kattalar ba’zi savollarimga javob bera olmay qolishardi. Nimaga osmon ko‘kligi, nega barglar yashilligini so‘rardim. Va o‘shanda hamma savollarga javob topishni aniq maqsad qilib qo‘ygandim.Shuning uchun kelajakda kimyo bo‘yicha ilm qilishdan tashqari Sience communication – ilmiy kommunikatsiya yo‘nalishida ham kitoblar yozib, yoshlarning aniq fanlarga qiziqishi uchun harakat qilmoqchiman.Kimyogarlarga eng yaxshi jihozlar kerakKimyo har bir jarayonda kerak. Ishlab chiqarishdan tortib inson organizmida ham turli kimyoviy jarayonlar kechadi. Hatto ijtimoiy sohalarda ham kimyoning hissasi bor. Masalan, diplomat ham, siyosatchi ham ruchka ishlatadi. Ruchka ishlab chiqarishda ham kimyo ishtirok etadi.Shuning uchun ham kimyoni yaxshiroq o‘rganish rivojlanishga yordam beradi.Kimyoni o‘rganishda jihozlarning ahamiyati katta. Chet elda foydalaniladigan jihozlar bizda foydalaniladiganlariga qaraganda ancha zamonaviy. O‘zbekistonga ham shunday uskunalarni olib kelib olimlarni ta’minlash kelajak uchun katta sarmoya bo‘ladi, deb o‘ylaymanNega kimyo sohasida qizlar kam?Juda ko‘plab sohalarda qizlar kam. Buni tan olish kerak. Menimcha, bunga stereotiplar sabab. Bizning jamiyatda “Ilm sohasi qizlarga emas, qiz bola bu ishni davom ettira olmaydi. Olim bo‘lish qiz bolaga emas”, deyishadi. Albatta, bu achinarli. Ilmda o‘g‘il bola, qiz bola, degan narsa yo‘q.Qizlarga maslahatim: agar ilmga qiziqsangiz, “Bu soha sen uchun emas, qo‘lingdan kelmaydi”, degan gaplarni tinglamang. O‘zingizga ishonib harakat qiling.Zilola G‘aybullayeva suhbatlashdi.
Tasvirchi va montaj ustasi – Mirvohid Mirrahimov."
https://kun.uz/uz/news/2022/05/29/qoraqalpogistonda-lacetti-labo-ni-agdarib-yubordi,2022-12-01 20:38:45.093498,"Qoraqalpog‘iston Respublikasi Ellikqal’a tumanida mast haydovchi boshqaruvidagi Lacetti qarama-qarshi tomondan kelayotgan Labo bilan to‘qnashdi.YHXX xabarida ma’lum qilinishicha, 2022 yil 27 may kuni soat 16:20 larda Ellikqal’a tumani, Qilchinoq OFY hududidan o‘tuvchi A-380 avtomobil yo‘lining 615-kilometrida 1980 yilda tug‘ilgan haydovchi M.N. qoidalarni qo‘pol tarzda buzgan holda, Lacetti avtomobilini mast holda boshqarib, qarama-qarshi harakatlanish uchun mo‘ljallangan tomonga chiqib ketgan.Oqibatda ro‘parasidan, o‘z yo‘lida kelayotgan haydovchi J.I. boshqaruvidagi Labo rusumli avtomobil bilan to‘qnashuv sodir etgan. Zarb oqibatida Labo ag‘darilgan.YTH oqibatida tan jarohati olgan fuqarolar yo‘q.Mazkur YTH yuzasidan tuman IIB YHXB xodimlari tomonidan haydovchi M.N. mast holda avtomobil boshqarganligi belgilangan tartibda rasmiylashtirilib, surishtiruv harakatlari olib borilmoqda."
https://kun.uz/uz/news/2022/05/29/qamchiq-dovonida-nexia-pastlikka-tushib-ketdi,2022-12-01 20:38:46.514256,"Toshkent—O‘sh avtomobil yo‘lining 233–234-kilometrlarida sodir bo‘lgan yo‘l-transport hodisasi oqibatida ikkita avtomobil ag‘darildi. Bu haqda Namangan viloyati IIB YHXB axborot xizmati xabar berdi.Ma’lum qilinishicha, 27 may kuni soat 19:21 larda Toshkent—Vodiy yo‘nalishida harakatlanib kelayotgan Nexia rusumli avtomashina haydovchisi yomg‘ir kuchli yog‘gani sabab o‘zi bilan bir yo‘nalishda harakatlanib kelayotgan Damas avtomashinasiga borib urilib, YTH sodir qilgan. Avariya oqibatida Nexia pastlikka tushib ketgan, Damas esa ag‘darilgan.Ta’kidlanishicha, ko‘ngilsiz hodisa oqibatida jiddiy jarohat olgan fuqarolar yo‘q."
https://kun.uz/uz/news/2022/05/28/jizzaxda-uxlab-qolib-yth-sodir-etgan-haydovchi-halok-boldi,2022-12-01 20:38:48.418497,"Jizzax viloyati IIB axborot xizmatining xabar berishicha, 2022 yil 27 may kuni 7:05 larda 4R-41 G‘allaorol-O‘smat avtomobil yo‘lining Baxmal tumani hududidan o‘tgan 20-kilometrida odam o‘limi bilan bog‘liq yo‘l-transport hodisasi sodir bo‘lgan.Baxmal tumani Fayzobod mahallasida yashovchi, 1998 yilda tug‘ilgan haydovchi avtokorxonalardan biriga tegishli Nexia taksi mashinasi bilan Baxmal-G‘allaorol yo‘nalishida ketayotib uxlab qolgan va boshqaruvni yo‘qotgan.Shundan so‘ng mashina yo‘l chetiga chiqib ketib, pastlikka qulagan va bir necha marta ag‘darilgan. Hodisa oqibatida haydovchi og‘ir tan jarohatlari olib, voqea joyida vafot etgan.Avvalroq Jizzaxda boshqaruvni yo‘qotishi oqibatida yo‘l chetiga chiqib ketib pastlikka ag‘darilgan Cobalt yonib ketgandi. "
https://kun.uz/uz/news/2022/05/28/jizzaxda-pul-evaziga-oqishni-kochirib-berishni-vada-qilgan-institut-bolim-boshligi-ushlandi,2022-12-01 20:38:49.934992,"Bosh prokuratura huzuridagi departamentning xabar berishicha, departament hamda DXX Jizzax viloyati boshqarmalari tomonidan tezkor tadbir o‘tkazilgan.Tadbirda Jizzax davlat pedagogika instituti bo‘lim boshlig‘i B.I. fuqaro V.ning Toshkent shahrida joylashgan “Y.T.” universitetining “Maktabgacha ta’lim” yo‘nalishidagi o‘qishini tanishlari yordamida institutning ushbu yo‘nalishdagi fakultetiga ko‘chirib berish evaziga 2,5 ming AQSh dollarini olgan vaqtida ashyoviy dalillar bilan ushlangan.Qayd etilishicha, mazkur holat yuzasidan Jinoyat kodeksining 168-moddasi (firibgarlik) va 28, 211-moddasi (pora berish) bilan jinoyat ishi qo‘zg‘atilib, tergov harakatlari o‘tkazilmoqda.Avvalroq, Sirdaryoda fuqaroni o‘qishga kiritishini aytib pul olgan talaba ushlangandi."
https://kun.uz/uz/news/2022/05/28/samarqandda-8-sinf-oquvchisi-mashinada-ikki-kishini-urib-yubordi,2022-12-01 20:38:51.353952,"Bundan bir necha kun oldin Namangan viloyatida 14 yoshli o‘quvchi «Jiguli» mashinasi bilan tengdoshini urib yuborgan, oqibatda jabrlanuvchi vafot etgandi. Ma’lum bo‘lishicha, Samarqand viloyati Bulung‘ur tumanida ham 8-sinf o‘quvchisi otasining mashinasini boshqarayotib, ikki kishini urib yuborgan. Oqibatda jabrlanuvchilardan biri og‘ir tan jarohati olib vafot etgan.Samarqand viloyati IIB axborot xizmatining xabar berishicha, 2022 yil 19 may kuni soat 22:00 larda Bulung‘ur tumanida odam o‘limi bilan bog‘liq yo‘l-transport hodisasi sodir bo‘lgan.8-sinf o‘quvchisi otasiga tegishli Lacetti mashinasini ko‘chaga minib chiqadi. Tumanning Beshqo‘ton mahallasidagi ichki yo‘lda harakatlanib ketayotganida o‘smir boshqaruvni yo‘qotadi va avval ikki kishini urib yuboradi. So‘ng Cobalt mashinasi bilan to‘qnashadi. Oqibatda jabrlanuvchilar og‘ir tan jarohatlari olib, ulardan biri 1958 yilda tug‘ilgan shaxs hodisa joyida vafot etgan. Ikkinchisi shifoxonaga yotqizilgan.Qayd etilishicha, holat yuzasidan Bulung‘ur tumani IIB tergov bo‘limi tomonidan Jinoyat kodeksining 266-moddasi 2-qismi bilan jinoyat ishi qo‘zg‘atilgan. Hozirda dastlabki tergov harakatlari olib borilmoqda.Mentalitet qurbonlari: rulni yosh bolaga beradigan ota-onalarga jazo jiddiy bo‘lishi kerak"
https://kun.uz/uz/news/2022/05/28/tort-oyda-qaysi-hududlarda-eng-kop-ajrashish-qayd-etilgani-malum-boldi,2022-12-01 20:38:52.821871,"Qo‘mita xabariga ko‘ra, 2022 yilning yanvar-aprel oylarida respublika bo‘yicha 16 256 ta ajralish holatlari qayd etilgan.2022 yilning dastlabki 4 oyida hududlar kesimida qayd etilgan ajrashishlar soni eng ko‘p Toshkent shahrida kuzatildi – 1982 ta holat.Shuningdek, ajrashish holatlari Samarqand viloyati (1736 ta holat), Toshkent viloyati (1700 ta holat) va Andijon viloyatida nisbatan ko‘p kuzatildi (1658 ta holat).Qolgan hududlar kesimida ushbu ko‘rsatkich quyidagicha ko‘rinish oldi:Bundan oldin O‘zbekistonda uch oyda 12 mingdan ortiq nikohdan ajrashish holati qayd etilgani xabar qilingandi. "
https://kun.uz/uz/news/2022/05/27/maktab-oquvchilari-yozgi-tatilda-qanday-dam-olishadi,2022-12-01 20:38:54.278345,"Oromgohlar qabuliga tayyorgarlikXalq ta’limi vazirligining ma’lum qilishicha, bu yilgi ta’tilda 205 ta statsionar oromgohda jami 148 651 nafar bola hordiq chiqarishi rejalashtirilmoqda.Shuning uchun 205 ta statsionar oromgohda faoliyat yuritadigan jami 4 683 nafar pedagog ro‘yxati shakllantirilib, pedagoglar Yoshlar ishlari agentligi bilan hamkorlikda 20-25 may kunlari 36 soatlik maxsus o‘quv dasturlar asosida o‘qitilgan.Oromgoh rahbarlari, pedagoglar hamda to‘garak rahbarlari uchun uslubiy qo‘llanmalar ishlab chiqilib, barcha hududlarga elektron shaklda yetkazildi hamda pedagog xodimlarning belgilangan tartib asosida ish olib borishlari uchun namunaviy ish rejasi tayyorlangan.Bundan tashqari, 6 ta mehribonlik va 121 ta oilaviy bolalar uylarining 954 nafar tarbiyalanuvchisi mehribonlik uylari tasarrufidagi 5 ta statsionar oromgohda dam oldirilishi rejalashtirilmoqda.Bepul loyihalarBolalar o‘rtasida kitobxonlik madaniyatini yanada shakllantirish maqsadida oromgohlarga 123 ming dona bolalar adabiyotlari yetkazib beriladi va kitob.uz platformasidan adabiyotlarning elektron va audio shakllaridan foydalanish bo‘yicha sharoitlar yaratiladi.Misol uchun, “Farzandimga kitob sovg‘a qilaman”, “Bir bolaga uch kitob” aksiyalari doirasida ta’lim muassasalariga kirim qilingan 26 ming dona kitoblar ham oromgohlarga foydalanish uchun beriladi.Statsionar oromgohlarga jalb etilmagan bolalar uchun joylarda (ta’lim muassasalarida) 926 ta sog‘lomlashtirish maydonchalari (bepul) tashkil etiladi va ularda 148 490 nafar bolalar dam oldirilishi rejalashtirilgan.10 kun oldin maydonchalar mahalliy hokimliklar va mas’ul tashkilotlar bilan birgalikda qayta ko‘rib chiqilib, ularning xulosasiga asosan to‘liq tayyor holatga keltirilgan.Sog‘lomlashtirish maydonchalarida yozgi ta’tilni maroqli tashkil etish uchun mehnat ta’tiliga chiqmagan 9 260 nafar pedagog jalb qilinadi.Maydonchalarda quyidagilar amalga oshiriladi:Onlayn to‘garaklar tashkillashtiriladiBundan tashqari, barcha o‘quvchilarning yoz mavsumida bo‘sh vaqtlarini mazmunli tashkil etish maqsadida ham bir qator ishlar rejalashtirilgan. Xususan:Bunda 40 nafar to‘garak rahbari tomonidan 14 nomdagi ingliz tili, AKT, texnik ijodkorlik, musiqa va boshqa ijodiy to‘garaklar bo‘yicha videodarslar o‘tiladi.Bu telekanal orqali 3,5 mln nafarga yaqin bolalarning bo‘sh vaqtlarini mazmunli tashkil etishga erishiladi.Yoz mavsumida respublika miqyosida ko‘rik-tanlov, festival va sport musobaqalari o‘tkaziladi va tadbirlarga 840 ming nafardan ortiq o‘quvchilarni jalb etish ko‘zda tutilgan.217 ta “Barkamol avlod” bolalar maktablari va 13 ta “Bolalar kutubxonalari”ning to‘liq faoliyat yuritishi alohida reja asosida yo‘lga qo‘yiladi.Zilola G‘aybullayeva tayyorladi."
https://kun.uz/uz/news/2022/05/27/ozbekneftgaz-shortan-gaz-kimyo-majmuasi-tomonidan-ishlab-chiqarilgan-polietilen-mahsuloti-toliq-ichki-bozorga-realizatsiyasi-qilinmoqda,2022-12-01 20:38:55.714441,"Yuqori texnologiyalar bilan jihozlangan majmuada 2002 yildan boshlab “UzClear®” tovar belgisi ostida birinchi o‘zbek polimeri ishlab chiqarilishi yo‘lga qo‘yilgan. Majmuada birinchilardan bo‘lib “ISO 9001” va “OHSAS 18001” xalqaro standart tizimi muvaffaqiyatli joriy etildi.

Sho‘rtan gaz kimyo majmuasi texnologiyasi 150 markadagi yuqori, o‘rta va past bosimli chiziqli polietilen ishlab chiqarishga imkoniyati mavjud bo‘lib, yiliga 4,0 mlrd kub metr quyidagi tabiiy gaz xomashyosini qayta ishlash quvvatiga ega:
O‘tgan 2021 yilda majmua tomonidan 4,2 mlrd kub metr tabiiy gaz xomashyosi qayta ishlanib, 135,2 ming tonna polietilen granulalari, 3,5 mlrd kub metr tozalangan gaz,117,5 ming tonna suyultirilgan gaz, 103,6 ming tonna gaz kondensati 1,1 ming tonna oltingugurt mahsulotlari ishlab chiqarilib, mahsulotlarning yillik ishlab chiqarish rejasi o‘rtacha 103 foizga bajarildi.Shuni aytish lozimki, so‘nggi yillarda ichki bozorda talabning keskin oshishi tufayli majmua tomonidan ishlab chiqarilgan polietilen mahsuloti to‘liq ichki bozorga realizatsiya qilinmoqda.“O‘zbekneftgaz” AJ va majmua mutaxassislari tomonidan operatsion samaradorlikni oshirish bo‘yicha barcha faoliyat yo‘nalishlarida amalga oshirilgan chora-tadbirlar natijasida yuqori ko‘rsatkichlarni yillar mobaynida barqarorligini ta’minlashga erishilmoqda. Xususan, “Ernst&Young” kompaniyasi bilan olib borilayotgan amaliy ishlar tufayli polietilen markalarini ishlab chiqarishda o‘tish davrini va texnologik qurilmalarning ta’mirlash vaqtlarini optimallashtirish orqali majmuaning uzluksiz ishlashi ta’minlanmoqda.Respublikamizga 2021 yilda importdan kirgan polimerlar tahlili (O‘zbekiston Respublikasi Davlat statistika qo‘mitasi ma’lumotlariga ko‘ra) shuni ko‘rsatdiki, bugungi kunda “O‘zbekneftgaz” AJ korxonalari tomonidan yiliga 490 ming tonna polietilen va 90 ming tonna polipropilen ishlab chiqarilishiga qaramasdan, turli xil ko‘rinishda polietilen hamda polipropilen granulalari va undan olinadigan buyumlar ko‘rinishida 83,96 mln doll (59 ming tonna) polietilen va 91,47 mln doll (93 ming tonna) polipropilen Rossiya, Eron, Qozog‘iston, Turkmaniston kabi davlatlardan import qilingan. Oldingi 5 yilga nisbatan import qilingan polietilen hajmi 2,5 barobarga va polipropilen hajmi esa 1,4 barobarga mos ravishda ortgan.Shu sababdan ichki bozorda mahsulotga bo‘lgan talabni qondirish maqsadida tayyor neft gaz-kimyo mahsulotlari hajmini ko‘paytirish va turlarini kengaytirish, import o‘rnini bosish hamda respublikaning eksport salohiyatini oshirish maqsadida O‘zbekiston Respublikasi Prezidentining tegishli qarorlariga muvofiq “Sho‘rtan gaz kimyo kompleksining ishlab chiqarish quvvatlarini kengaytirish” investitsiya loyihasi amalga oshirilmoqda.Loyiha “Uzbekistan GTL” MChJda ishlab chiqariladigan yillik 430 ming tonna sintetik naftani chuqur qayta ishlash orqali importdan olib kelinayotgan va bugungi kunda muqobili bo‘lmagan qiymati 550 mln dollar bo‘lgan 280 ming tonna truba, plyonka, puflangan, quyma polietilen markalarini hamda 100 ming tonna gomo, quyma, trubalar uchun polipropilenning yangi markalarini ishlab chiqarish yo‘lga qo‘yilib, 800 dan ortiq yangi ish o‘rinlari yaratiladi.Xulosa qilib shuni ta’kidlash kerakki, respublikamizda gaz kimyo sohasini rivojlantirish, mahalliy xomashyolar asosida yangi istiqbolli loyihalarni amalga oshirish orqaligina mamlakatimizning polimerlar xomashyosiga bo‘lgan mustaqilligini ta’minlash bilan bir qatorda, sohadagi kichik va o‘rta biznes sub’yektlarini kelajakda barqaror ishlashiga, rivojlanishiga mustahkam zamin yaratiladi va shu turdagi mahsulotlar eksport hajmi oshadi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/05/27/bugungi-davlat-xizmati-deputat-va-vazir-maslahatchisi-bahsi,2022-12-01 20:38:57.224306,"Yozilgan ana shunday tabrik va maslahatlar orasida Qonunchilik palatasi deputati Rasul Kusherbayevniki shov-shuvli chiqdi, turli bahs va mulohazalarga sabab bo‘ldi.Deputat o‘z Telegram-kanalida, jumladan, bunday yozdi:“Maktab bitiruvchilariga aytmoqchi bo‘lganim: imkon darajasida umringizni, tirikchilikni davlat xizmatchisi sifatida o‘tkazishga olib keladigan kasb tanlashdan yiroq bo‘lishga intiling, ilojsiz qolsangizgina davlat xizmatida ishlang. Erkingizni, ichki potensialingizni ro‘yobga chiqarishga olib keladigan hayot yo‘lini tanlashga kuch topa oling, bu yo‘lda o‘zingizni chiniqtiring”.Rasul Kusherbayevning bitiruvchilarga qarata aytgan ushbu tavsiyaci muloqot tarmoqlarining ko‘plab foydalanuvchilari tomonidan qo‘llab-quvvatlanishi qatorida, ayrimlarda e’tiroz ham uyg‘otdi.Jumladan, adliya vazirining davlat tili masalalari bo‘yicha maslahatchisi Shahnoza Soatova deputat fikrlariga qarshi chiqqanlardan biri bo‘ldi.U Kusherbayev fikrlariga qarshi mana bularni yozdi:Deputat Rasul Kusherbayev g‘alati gaplar aytibdi — bitiruvchilarga davlat xizmatida ishlamang, ilojsiz qolsangizgina bu sohani tanlang, deyapti.Davlat xizmatchisi sifatida shaxsan menga bu og‘ir botdi. Yuz minglab davlat xizmatchilari xalqqa xizmat qilaman deb yuribdi. Nima, ular ilojsizlikdan, boshqa ish qilolmaganidan kelganmi? Yo potensialini ro‘yobga chiqarolmay, o‘zi istamagan ishni qilib qiynalib yuribdimi? Hammasi muttahammi, qulmi? Kim buni birma-bir so‘rab aniqlab, dalillab, isbotlab beradi? Davlat xizmatidagilar xavfsizlikni ta’minlamayaptimi? Mudofaa qilmayaptimi? Blekaut bo‘lsa, 24 soatlab uyqusiz ishlamayaptimi? Suv toshsa, odamlarni qutqaraman deb cho‘kib ketmayaptimi, oilasi chirqirab qolmayaptimi?Davlat xizmati — bu xalq xizmati degani, u yerga eng aqlli yoshlar kelishi lozim. Chunki bugun ko‘p muammolar bor, ularni hal qilishga malakali kadrlar kerak. Davlat xizmati sifat o‘sishi xalqqa foyda. Bu yerda malakasiz, bilimsiz, qo‘lidan ish kelmaydigan, noilojlikdan umrini o‘tkazadigan xodimlar ko‘payishi kimga foyda? Bizning xalq savodli va saviyali davlat xizmatini umrida ko‘rmasinmi...”Kun.uz muxbiri Rasul Kusherbayev va Shahnoza Soatova bilan suhbat uyushtirgan holda, ularning fikrlariga oydinlik kiritishga, shuningdek, O‘zbekistondagi davlat tashkilotlarida kadrlarning o‘z potensialini ko‘rsatishi uchun qanchalik imkoniyat yaratilgan, davlat xizmati iste’dodlilar uchun qanchalik jozibali, degan savollarga javob izlashga harakat qildi.Ilyos Safarov:Rasul aka, ayting-chi,  nega bitiruvchilar imkon darajasida davlat xizmatchisi sifatida ishlashga olib keladigan kasb tanlamasligi yoki ilojsiz qolsagina unda ishlashi kerak?Rasul Kusherbayev:— Bitiruvchilarga qarata: “imkon bo‘lsa, davlat ishini birinchi darajali ish sifatida ko‘rmang”, deganimning sababi, ular faoliyatining boshidanoq qolipga tushib qolishmasin.Masalan, shaxsan o‘zim davlat ishini havas qiladigan ish sifatida qabul qilmayman. Chunki har qanday kadr oldida davlat tashkilotlari mening imkoniyat yoki xohish-istaklarimni qanchalik qondirib beroladi, degan savol turadi.Men o‘zim xohlagan paytimda uyimga keta olamanmi, yo‘qmi? Oilamdan xabar ololamanmi? Mening ehtiyojlarim va xarajatlarimni qoplaydimi yoki yo‘qmi?Ya’ni davlat taklif qiladigan ish va sharoitlarda doim ham kadr talablari inobatga olinmasligi mumkin. Balki umuman hisoblashilmasligi mumkin va ko‘p holatda shunday bo‘ladi ham.Bizda kadr davlat xizmatiga borgach, davlat boshqa tomonda, xalq boshqa tomonda turgandek ko‘radi. Aslida davlat ishi, davlat ishida ishlash degani xalqqa xizmat qilish, xalqning xizmatchisiga aylanish deganidir. Davlat ishiga borgan har bir odam o‘ziga juda katta mas’uliyatni olishi kerak. U “men – millionlab odamlar to‘lagan soliqlardan ish haqi olib ishlayotgan odamman”, deya o‘ylashi kerak.Mamlakatda qancha soliq to‘lovchi bo‘lsa, ularning oldida mening javobgarligim bor, deya tushunishi kerak. U shuningdek, shunga qanoat qilib yashashi, o‘zining bir qator xohishlarini cheklashi ham kerak.Hozirgi sharoitda kim o‘zini davlat ishiga boshidan tayyor deb his qiladi yoki his qilmaydi, bu – ikkinchi masala. Lekin kishi davlat xizmatchisi bo‘lib ishga kirarkan, fuqaro undan ustun, fuqaro uni boshqaradi.Endi hamma ham xizmatchi bo‘lishni xohlamasligi mumkin. Nazarimda, bugungi kunda yoshlarda shunday imkoniyat borki, ma’lum qismi marhamat, davlat ishiga boraman desin, o‘zini shunga tayyorlasin, boshqa qilsin. Ammo davlatning imkoniyatlari, yaratib beradigan ish o‘rni vaqti soati bilan qisqarsa qisqaradiki, oshmaydi.Davlat 10 nafar odamni ishga taklif qilishi mumkin, 20 nafarini taklif qilishi mumkin, lekin qolganlar-chi?Hech kim men o‘qishni tamomlasam, joy tayyorlab qo‘yilgan, deb o‘ylamasin-da. Ular boshidan boshqa sohada ko‘proq “potensial”ini oshirish va shu orqali davlat taklif qilayotgan daromaddan bir necha barobar yuqoriroq topish haqida o‘ylasin. Shu g‘oya bilan yashasin va shu ishni amalga oshirsin.Odamlarning davlat oldida qiladigan ishi bitta: soliqni vaqtida to‘lab qo‘ysin, bo‘ldi. Balki shu ishlar bahonasida biz kutayotgandek, Pavel Durov yoki Jyek Ma chiqib qolar, mana shu yuqorida aytilgan “potensial”ini ro‘yobga chiqarib. Bu birgina davlatga yordam bo‘lishi mumkin, lekin davlatni “potensial” ish beruvchisi sifatida ko‘rmanglar degan pozitsiya.“Qarama, davlat senga ish bermasligi mumkin, sen o‘zing topishga harakat qil, davlatning imkoniyatlari cheklangan. Davlat hammaga taklif berolmaydi”.Agar shunday g‘oyadan kelib chiqib, o‘zining salohiyatini amalga oshirib, qayerdadir xususiy sektorda ishlashni boshlasa, davlat o‘zi taklif qilishni boshlaydi uni. Menimcha, davlat eng yaxshilarini tanlab olib: “senga 10 ming berayotgan ekan, men senga 15 ming beraman. Kel, menga”, – deb taklif qilishni boshlashi mumkin.I.S:— Shahnoza opa, ayting-chi, Rasul akaning yozgan va mana bugun aytayotgan qaysi fikrlariga qo‘shilasiz yoki qo‘shilmaysiz? Deputat yozgan postdagi qaysi jumlalar yuragingizni og‘ritdi? Shahnoza Soatova:Birinchidan, Rasulning dastlab yozgan va hozir aytayotgan fikrlari boshqa-boshqa gaplar.Aslida hammasi Rasulning 25 may kuni yozgan gaplaridan boshlandi. Kanallarda turibdi bu post, hozir iqtibos keltirishim mumkin.Biz buni qanday tushundik? Buni bir men emas, ko‘pchilik bir xil tushundi. Ya’ni birinchi postda aytilyaptiki, “davlat ishining jozibadorligi past va unda kadrlar “potensial”ini ro‘yobga chiqarish imkoniyati kam, erk cheklanadi”.Shuningdek, endilikda Rasul o‘z postini “davlat ishida mas’uliyat baland”, deya izohlayaptiki. Lekin biz mas’uliyat bilan ham yoshlarimizni qo‘rqitishimiz to‘g‘ri emas. Bizga mas’uliyatsiz, undan qo‘rqadigan avlod kerakmi? Bu endi alohida masala bo‘ladi.Rasul Kusherbayevning Gazeta.uz saytiga bergan fikrlarida ham yosh avlodga davlat xizmati haqida noto‘g‘ri fikrlar singdirilmoqda.. Men shunday deb hisoblayman.Birinchidan, davlat xizmatining jozibadorligini oshirish – bugungi kundagi vazifa. Masalan, Parlamentning o‘zi bir necha kun avval “Davlat fuqarolik xizmati to‘g‘risida”gi qonunni tasdiqladi. Bu 30 yil ichida qabul qilinmagan qonun edi, muammolarning ildizi ham shu yerdan kelyapti.Mana shu qonun birinchi marotaba qabul qilindi, deputatlarning o‘zlari uni muhokama qildi va o‘tkazishdi. Endi shu qonunlar qabul qilib qo‘yilgandan keyin ertaga, 5-6 yil o‘tib, davlat xizmatiga bugungi bitiruvchilar kirib keladi. Bu bilan endi o‘sha qonunlar baribir ishlamaydi, deb tushunish kerakmi, buni qanday tushunish kerak? Bu yerda savollar bor.Umuman, davlat xizmati o‘zi nima? U odamni shunchalik baxtsiz qiladimi, nohalol ishlatib, erkini cheklaydimi?Har qanday sohada, xususiy sektor rivojlanishi kerak, bu yerda bahslashadigan narsa yo‘q. Lekin uning uchun ham avvalo davlat sharoit yaratishi kerak-ku.Bugun poraxo‘rlik bilan kim kurashadi, olaylik, xavfsizlikni kim ta’minlaydi, kuch ishlatish monopoliyasi kimga berilgan, qonun ustuvorligini kim ta’minlaydi? Ijtimoiy sohalar – bularning hammasi davlatning majburiyatlari va ularga sifatli kadrlar tayyorlash kerak.Hammamiz xususiy sektorga o‘tib ketaversak nima bo‘ladi? Tanqid kerak, lekin shu tanqiddan xulosa chiqarib ishlaydigan odamlar ham kerak-da. U odamlarni biz qayerdan olamiz?Davlat xizmatidagi muammolarga hech kim ko‘z yummayapti, ularga shuncha oylik berolmayotgandir davlat, lekin shuncha oylik beriladigan kunga ham kelarmiz. Bu holatga yetib borishimiz uchun ham bizga malakali kadrlar kerak-ku.Ya’ni bu yerda birinchi postdan kelib chiqadigan ma’nolar turli xil edi. Ularning orasida yaxshi ma’no beradigani juda chuqurda edi.To‘g‘risi, bugun Rasul Kusherbayevga qarshi chiqish, unga qarshi gapirish qiyin. Qarshi chiqqanning qarshisidan ko‘pchilik chiqadi va haloli bo‘lsin, bu – Rasulning o‘zi topgan imij.Lekin men bu yerda davlat xizmatiga kelishni istagan, ammo shu gaplardan keyin boshqa qarorni qabul qilishi mumkin bo‘lgan avlodni yutqazmaslikni xohlardim.U qanday kasb bo‘lsinki, sizni davlat xizmatiga olib keladigan. Bunaqa kategoriyani men tushunmadim. Har qanaqa kasb bir kun davlat xizmatiga olib kelishi mumkin yoki har qanaqa kasb xususiy sektorga olib borishi mumkin. Hech qanday kasb yo‘qki, faqat davlat xizmatiga yoki xususiy sektorda ishlash mumkin bo‘lsa. Juda ham ko‘p talqinli post bo‘ldi-da, to‘g‘risi. E’tirozlar shundan kelib chiqdi. Intervyuni to‘liq holda yuqoridagi video orqali tomosha qilishingiz mumkin.Ilyos Safarov suhbatlashdi.
Tasvirchi va montaj ustasi – Abduqodir To‘lqinov."
https://kun.uz/uz/news/2022/05/27/kun-sorovi-maktab-tamiri-uchun-pul-yigish-togrimi,2022-12-01 20:38:58.839295,"Toshkent shahrida o‘tkazilgan kichik tadqiqotimizda qatnashganlar orasida pul yig‘ilmasligi kerak deganlar ko‘proqni tashkil etdi. Shu bilan birga, maktab ta’miri uchun ota-onalardan pul yig‘ilishining yomon joyi yo‘q deb hisoblovchilar ham oz emas.Quyida respondentlarning javoblaridan iqtiboslar keltiramiz.“50 ming so‘m katta o‘g‘limga berdim, qizimga endi so‘rashsa kerak. Endi, tabiiy hol bu. Hamma rioya qilganidan keyin, biz ham rioya qilamiz-da”.“Hozir nabiralarimdan so‘rashayotgan ekan, lekin ota-onasi bermayotgan ekan. O‘zimizning bolalarimiz o‘sha maktablarda o‘qiydi. To‘polon qiladi, baribir. Qandaydir, bersa, yaxshi deb o‘ylayman”.“Agar maktab o‘sha “remont”ga ehtiyoj sezayotgan bo‘lsa, talabga javob bermasa, pul beraman. Lekin farzandlarimning maktabi yaxshi, shuning uchun so‘rashmagan”.“[Boshqa] ota-onalar berganidan keyin, beramiz-da biz ham”.“Nima uchun berish kerak? Bermasin! Axir, davlat shu maktabning ta’miri uchun pul ajratmaydimi?!”“Nabiramning ota-onasi maktabga 50 yoki 70 ming so‘m beradi yilning oxirida. Berish kerak emas shu pulni, kiyim-kechagi, boshqasi – chiqimlarning o‘zi yetadi”.“Ajratamiz, lekin hali ta’mir uchun mablag‘ so‘rashgani yo‘q. Menimcha, berish kerak, men shunday deb o‘ylayman. Masalan, men savdo qilaman, qancha bo‘lsa ham berishga sharoitim bor, bera olaman”.“Endi farzandlarimiz uchun yo‘q demas edik. Berib turar edik. Bir xil payt 50 ming so‘mdan, boshqa vaqt 30 yoki 100 ming so‘mdan yig‘ishardi. Farqi yo‘q. Yaqindagina ijtimoiy tarmoqda o‘qidik, endi bu pul yig‘imlari mumkin emas ekan”.“Bu yil ham berdik, maktabning ta’miriga qarab berdik. Sinf fondi uchun ham berdik. Endi hozir shunaqa qonun chiqibdi-ku, Telegram'da jo‘natishdi. Shunaqa ekan-ku, davlat tomonidan pul ajratilarkan, bilmasam, lekin biz yig‘ib bo‘lgandik”.“Ha, ajratisharkan. 25 ming so‘rabdi yaqinda. Menimcha, kerak emas deb o‘ylayman. Chunki davlat qilib beryapti-ku. Aslida o‘tgan yili maktabni ta’mirlashdi, yana so‘rashibdi 25 ming so‘m”.“60 ming so‘mdan maktab ta’miri uchun pul ajrataman. Davlat maktablarga ajratmayapti. O‘qituvchilar o‘zlarining yonidan qilmaydi-ku, bir yil o‘sha maktabda mening farzandim ta’lim oldi, partani, boshqa jihozlarni qirdi. Devorlarni, balki, mana to‘polonchi, nimadir qilgandir? “Remont” qilish kerak-ku baribir. Ota-onalar qilmasa, davlat qilmasa, kim qiladi? O‘qituvchining oyligi kam bo‘lsa, qanday qilib qiladi”.“Ha, kerak. Chunki o‘sha maktabda o‘qishadi-ku. Har doim ham ta’mirlash uchun kerak”“Yo‘q, men nimaga ajrataman, o‘zimga yetmaydi-ku”.“Hali hech narsa so‘rashgani yo‘q, lekin so‘rashgan vaqt har yili berilgan. Berish kerak emas o‘zi. Davlat o‘zi unga ajratadi, pul ajratadi”.Eslatib o‘tamiz, avvalroq Xalq ta’limi vazirligi maktablarni yangi o‘quv yiliga tayyorlash va infratuzilmasini yaxshilashga hokimliklar mas’ul ekani, maktablardagi har qanday pul yig‘imlari noqonuniyligini ma’lum qilgan edi."
https://kun.uz/uz/news/2022/05/27/odam-bu-kasallikni-eshitganida-bir-olib-bir-tiriladi-oqqon-tufayli-gam-yutayotganlar,2022-12-01 20:39:00.340572,"Xasta bolamning yuziga qarab yuragim eziladiJizzaxning Baxmal tumanidan kelgan qizaloqni ko‘rganda uning dardmandligi xayolga kelmaydi. Lekin 6 yoshli Kamolada oqqon aniqlangan.Onasi Dilnoza Ochilovaning aytishicha, bir yildan beri bu xastalik bilan nafaqat farzandi, balki butun oila azob chekadi.“Tashxisni eshitganimda xayolimdan qizimdan ayrilib qolish xavfi borligi o‘tdi. Chunki o‘zim ham tibbiyot sohasida ishlaganman, bu kasallikdan xabarim bor. Hozir davolatyapmiz, shifoxonalarda bolamning yuziga termulib o‘tiraman, yuragim ezilib ketadi”, — deydi u.Kamola Xushmurodovaga oid ma’lumotlar:Uzcard: 8600 0610 0493 1944 buvisi Oysapar Ochilova nomida Bir o‘lib tirildik“Oqqon degan tashxisni eshitganda a’zoyi badanim titilib ketdi. Bir o‘lib tirildik hammamiz. Bo‘yi bo‘yimga teng bo‘lganda shunday dardga chalinish og‘ir bo‘ldi. Qizim kasalga duchor bo‘lgani otasiga qattiq ta’sir qildi. O‘ziyam xastalanib qoldi”, — deya o‘kinadi qashqadaryolik Charos Qushmanova. Uning 17 yashar qizi Zaynab ichki ishlar xodimi bo‘lish orzusida yashayotgan edi. Ammo oqqon qizning hayotini, orzularini butunlay o‘zgartirib yubordi. Olis tumanda istiqomat qiladigan bu oila to‘rt farzandni voyaga yetkazayotgan edi. Kutilmagan bu zarba ular uchun juda og‘ir keldi.Zaynab Toshevaga oid ma’lumotlar:Uzcard: 8600 0610 2852 2992 onasi Charos Qushmanova nomidaHumo: 9860 0303 0305 8322 onasi Charos Qushmanova nomida Bolam o‘z dardidan bexabarUmidjon 10 yoshda. U oqqon bilan og‘riydi, lekin bu dardi haqida bolaning o‘zi bilmaydi. Og‘riqlardan qiynalganda beradigan savollariga javob topish og‘ir keladi.“10 yilda biror marta kasallik nimaligini bilmagan bolam to‘satdan holsizlanib, badanida ko‘karishlar paydo bo‘la boshladi.Shu musibatga duch kelganimizdan beri oilamizda halovat yo‘qolgan. Qo‘rquv bilan yashaymiz hammamiz. Yaqinlarimiz, o‘zimiz bor narsamizni sotib davolatdik. Oxirgi choramiz ilik ko‘chirish operatsiyasini o‘tkazish qoldi”, — deydi bemorning onasi.Umidjon Muhammadjonovga oid ma’lumotlar:Humo: 9860 0308 0113 5291 otasi Ulug‘bek Nishonov nomidaBemor bolasi parvarishida umr kechirayotgan onalarning hasratiga befarq bo‘lishning imkoni yo‘q. Shunday saxovatli qalb sohiblari oramizda ko‘p ekaniga ishonamiz.Gulmira Toshniyozova tayyorladi.
Tasvirchi: Azimjon Vohidov."
https://kun.uz/uz/news/2022/05/27/aktyor-rey-liotta-vafot-etdi,2022-12-01 20:39:02.543005,"Liotta uyqudaligida vafot etgan, uning o‘limi sabablari hozircha xabar qilinmagan. Uning vakili bergan ma’lumotga ko‘ra, u bu vaqtda «Xavfli suvlar» filmi s’yomkasida ishtirok etish uchun Dominikan respublikasida bo‘lib turgandi.Liottaga ilk mashhurlikni 1986 yilda qora komediya janridagi «Yovvoyi narsa» (Something Wild) filmi keltirgan. Sobiq mahbus Rey Sinkler roli uchun u «Oltin globus»ga nomzod bo‘lgan. Shundan keyin, 1988 yilda Liotta «Dominik va Yudjin» filmida rol ijro etgan.Ammo uning faoliyatidagi haqiqiy ko‘tarilish Skorsezening 1990 yilda katta ekranlarga chiqqan «Dongdor yigitlar» filmidagi ishtiroki bo‘ladi, bu film kinematografiya tarixidagi eng muvaffaqiyatli filmlardan sanalib, gangsterlar haqidagi kinolar uchun «oltin standart»ga aylanadi - klassik «Cho‘qintirgan ota» va «Bir kuni Amerikada...» filmlari qatorida.«Dongdor yigitlar»da Liotta Robert de Niro, Pol Sorvino va Jo Peshi kabi yulduzlar bilan birga o‘ynaydi, bu lenta beshta yo‘nalishda «Oskar»ga nomzod bo‘lgan. Uning ijrosidagi Genri Hillning «Men esimni taniganimdan buyon gangster bo‘lishni xohlaganman» iborasi esa - kino tarixidagi eng yodda qolarli iqtiboslardan biri bo‘lib qoladi.Liotta hozirgi kunga qadar aktyorlik faoliyatini davom ettirayotgandi. Yaqinda u Elizabet Benks «Kokain ayig‘i» filmida suratga tushish ishlarini yakunlagandi.O‘tgan yilda Liotta «Soprano klani» serialiga sikvelda va  «Nyuarkning muqaddas avliyolari»da suratga tushdi. Unga serialning originalida ishtirok etish bo‘yicha ham taklif bo‘lgan, ammo u rad etgan.2016 yilda Liotta Tim Bertonning Betmen haqidagi filmida bosh rolni ijro etish (1989 yilda chiqqan) imkoniyatini qo‘ldan boy berganiga afsuslanishini tan olgandi.2022 yil oxirlarida u Demi Mur va Margaret Kuelli bilan «Modda» filmida suratga tushishi rejalashtirilgandi."
https://kun.uz/uz/news/2022/05/27/sanab-chiqdik-500-ga-yaqin-chorva-mollari-oldi-dehqonobodda-23-may-sovugi-oqibatlari,2022-12-01 20:39:04.150515,"Dehqonobod tumanida ham chorvachilik, ham o‘qituvchilik qiladigan Bekzod Yaxshiboyev Kun.uz bilan suhbatda 22-23 may kunlaridagi sovuq cho‘ponlar chorvasiga qanday ta’sir qilgani haqida gapirib berdi.«Asosan nimjon chorva nobud bo‘ldi»«Bu voqea 22 maydan 23 mayga o‘tar kechasi bo‘ldi. Bir kun oldin ob-havo barqaror edi. Dehqonobodda bu yil o‘t-o‘lanlar yaxshi bo‘lmagani uchun hamma cho‘ponlar dashtga mayda mollarini haydab ketgandi. Qayerdandir sovuq oqim kelib qoldi. Chorvalar o‘zidan o‘zi o‘lib qolaverdi. Bilmay ham qoldik», – deydi u.Chorvadorning aytishicha, bahorda bunday katta miqdorda chorvani sovuq urib, o‘lishi ilk marta kuzatilmoqda. Mayda mollarning o‘lishi Dehqonobodning Boyqo‘rg‘on hududida ro‘y bergan. Havo isishni boshlagani sababli qo‘ylarning juni olingan bo‘lgan. Shu ham ta’sir qilib, asosan nimjon qo‘y va echkilar nobud bo‘lgan.«O‘sha kuni sanab chiqdik, 500 tacha chorva nobud bo‘ldi. Men qo‘ylarimni dashtga olib chiqmagandim. Mening chorvamda zararlanish bo‘lmadi. Asosan qo‘ylar va echkilarning kuchsizlari nobud bo‘ldi. Bular ham 2-3 nafar cho‘ponniki emas. 20-30 nafarcha cho‘ponning chorvasi nobud bo‘ldi. Kimdandir 5-10 ta bo‘lsa, boshqa birovdan 30-40 ta chorva nobud bo‘lgan», – deydi Yaxshiboyev.May oxirida tog‘li hududlarda qor yog‘ishi ilk marta emasGlobal iqlim o‘zgarishi O‘zbekistonga ham ta’sir qilib, sellar ko‘payishi, daraxt gullarini sovuq urgani, changli shamollar tez-tez takrorlanayotgani kabi holatlar yuz berib turibdi.Kun.uz muxbiri Dehqonobodda may oyi oxirida qor yog‘ishi qanchalik normal hol ekani haqida so‘rab, gidrometeorolog Erkin Abdulahatovga murojaat qildi. Iqlimshunosning ma’lumot berishicha, may oyi oxirida tog‘larda qor yog‘ishi – tabiiy holat. Deyarli har yili bunday hodisa kuzatiladi. O‘tgan yili Dehqonobod tumanining Shaqshor tog‘ida ham aynan 22 may kuni qor yog‘gan. Vaholanki, o‘tgan yili bahor fasli bu yilga nisbatan ancha issiq bo‘lgan.«May oylarida sovuq havo oqimlari respublika hududlariga chuqurroq kirib kelishida 2 km va undan baland tog‘liklarda havo harorati nol va undan pasayishi tabiiy. Agarda, havo harorati nol darajaga yaqinlashganda va bu payt havoda shamol tezligi va sovuq yog‘in birgalikda kuzatilsa, tog‘larga o‘tlagani chiqqan chorva mollari uchun albatta xavfli hisoblanadi», – deydi mutaxassis.Erkin Abdulahatov hozirda iqlim o‘zgarishi bahor oylari juda ham tez isib ketishiga olib kelyapti degan fikrda. Tog‘larda esa isish pastga qaraganda tezroq. Bahor mavsumining aprel oyi O‘zbekistonda quruq va issiq kuzatildi.«Natijada, bu issiqqa ishongan cho‘ponlar har qachongidan ertaroq tog‘larga chorva mollarini o‘tlagani olib chiqishdi. Aslida, oxirgi yillarda iqlimning isishi, qurg‘oqchilik omili tog‘ yaylovlari maydoni kamayishiga, endilikda o‘t-o‘simliklar, ko‘klamda ham tog‘larning yuqoriroq qismida yaxshi bo‘layotgani tufayli cho‘ponlar o‘z chorvasini yuqoriroq mintaqalarga haydab ketmoqda.Uning ustiga aldamchi issiqqa ishongan cho‘ponlar mayda tuyoqli chorva mollari yungini har qachongidan ertaroq olib qo‘ymoqda. Bu to‘satdan kirib keluvchi sovuq havoda xavfli hisoblanadi. Malakali cho‘ponlar ham ko‘p bora qo‘ylarning yungini iyun oyiga qadar olmaslik kerakligini aytishgan», – deydi iqlimshunos.Sovuqdan chorvani himoyalashning yo‘li bormi?Chorva mollari parvarishi bo‘yicha asosiy maslahatlarni Veterinariya va chorvachilikni rivojlantirish davlat qo‘mitasi berib borishi kerak. Ammo sovuq bo‘lishi prognoz qilingan kunlarda qo‘mita rasmiy sahifalarida biror ogohlantirish berilmagan.Bekzod Yaxshiboyevning aytishicha, cho‘ponlar havo sovishi va chorvani asrash bo‘yicha hech qanday ogohlantirish olmagan.«Bizning hududda bitta bank bor, xolos. Biror tashkilot ham yo‘q. Antenna zo‘rg‘a chiqadi. Cho‘ponlar yuradigan hududlarda aloqa chiqmaydi ham. Endi ogohlantirish berishgan bo‘lishlari mumkin. Biz eshitganimiz yo‘q», – deydi chorvador.Erkin Abdulahatovning so‘zlariga ko‘ra, may va iyun oylari respublikaga sovuq havo oqimlari kirib kelishi va tog‘larda havo harorati +5 va undan pasayishi to‘g‘risidagi prognozlarga qarab, baland tog‘larda chorvachilik va asalarichilik sektoridagi tadbirkorlar sovuq va nam havoga qarshi choralarni ko‘rishi kerak.«Chorva mollarini pastki qishloqlarga haydab tushish yoki qo‘ra, qo‘tonlarga qamash kerak. Yungi olingan chorva mollarini harakatlantirib turish kerak. Harakatlanish tana keskin sovib ketishining oldini oladi», – deydi u.Chorvani sug‘urtalash Bundan keyin tabiat injiqliklari ko‘paysa ko‘payadiki, kamaymaydi. Bunday vaziyatda har ehtimolga qarshi, chorvani sug‘urtalash zarar qilmaydi.2019 yilda Vazirlar Mahkamasi qarori bilan «Aholi xonadonlarida va chorvachilik yo‘nalishida faoliyat ko‘rsatadigan xo‘jalik yurituvchi sub’yektlarda parvarish qilinayotgan chorva hayvonlarini sug‘urta qilish tartibi to‘g‘risida»gi nizom tasdiqlangan.Unga ko‘ra, chorva hayvonlari «O‘zagrosug‘urta» aksiyadorlik jamiyatining hududiy filiallari hamda boshqa sug‘urta tashkilotlari tomonidan sug‘urta qilinadi. Sug‘urta shartnomasiga qoramollar, qo‘ylar, echkilar, otlar, tuyalar, cho‘chqalar, parrandalar va mo‘ynali hayvonlar uchun yong‘in, bo‘ron, dovul, sel, suv toshqini, yashin urishi, zilzila, qattiq sovuq tushishi natijasida muzlab qolishi, elektr toki urishi kabi qator holatlarda sug‘urtalash mumkinligi kiritilgan.Chorva hayvonlarining sug‘urta qiymatiga nisbatan sug‘urta pulining eng yuqori miqdori qoramol, ot, tuya, cho‘chqa, qo‘y va echkilar uchun 80 foiz, mo‘ynali hayvonlar uchun 60 foiz, parranda, baliq va asalari uchun 50 foiz miqdorda belgilangan."
https://kun.uz/uz/news/2022/05/26/ozbekneftgaz-boshqaruv-raisi-boshchiligidagi-ishchi-guruh-tomonidan-gazlida-gaz-qazib-chiqarishga-doir-chora-tadbirlar-va-loyihalar-holati-organildi,2022-12-01 20:39:05.538915,"Uglevodorod zaxiralarini oshirish, uglevodorodlar qazib chiqarish geologo-texnik tadbirlar doirasida quduqlarni burg‘ilash, kapital ta’mirlash va texnologik obektlarni ishga tushirish borasida olib borilayotgan chora-tadbirlar, ularning samaradorligi hamda amalga oshirilayotgan loyihalar ijrosi holati bo‘yicha o‘rganishlar o‘tkazildi.Gazli neft va gaz qazib chiqarish boshqarmasi tomonidan 2022 yilda 4,6 mlrd.kub metr tabiiy gaz va 150,0 ming tonna suyuq uglevorodlar qazib olish rejalashtirilgan bo‘lib, buning uchun chora-tadbirlarni belgilangan muddatlarda amalga oshirish zarurligi ta’kidlandi. Ta’kdlash kerakki, ko‘rsatkichlarga erishish uchun boshqarmada 2022 yil davomida tabiiy gaz qazib chiqarish reja ko‘rsatkichlarining bajarilishini ta’minlashga qaratilgan jami 133 ta geologo-texnik tadbirlar amalga oshiriladi, bunda 6 ta yangi gaz quduqlari burg‘ilashdan ishga tushiriladi, 121 ta mavjud gaz quduqlarida kapital ta’mirlash va intensifikatsiya ishlari olib boriladi hamda 6 ta texnologik obektlar ishga tushiriladi.Boshqaruv raisi boshchiligidagi “Ishchi guruh” a’zolari Gazli boshqarmasi rahbariyati bilan “Doyaxotin” konidan Gazli gazni qayta ishlash zavodigacha diam.1020 mm lik 47 km uzunlikdagi gaz quvurini qurilish ishlari bilan tanishdi. Hozirgi kunda loyihaning 1-bosqichi bo‘yicha 31 km qismida payvandlash ishlari yakunlangan bo‘lib, suv bilan sinash ishlari olib borilayotgan bo‘lsa, 2- bosqichi 12 km dan 90 foizdan ortiqroq qismida payvandlash ishlari yakunlangan, qurilish-montaj ishlari davom ettirilmoqda.Ushbu gaz quvurini qisqa muddatlarda ishga tushirish bo‘yicha Boshqaruv raisi o‘rinbosarlariga, departament va boshqarma boshliqlariga ko‘rsatmalar berildi. Pudratchi tashkilot tomonidan zarur quvur armaturalarini yetkazib berishni tezlashtirish va montaj ishlarini yakunlash bo‘yicha vazifalar belgilandi.Geologo-texnik tadbirlar doirasida konlarda quduqlarni burg‘ilash va kapital ta’mirlash ishlari bilan tanishish maqsadida, “Doyaxotin” koni 104-sonli burg‘ilashdan ishga tushirilgan ishlatish qudug‘i, 106-sonli yangi ishlatish qudug‘ini burg‘ilash ishlarini boshlash jarayonlari va 94-sonli qudug‘ida olib borilayotgan kapital ta’mirlash ishlari bilan tanishildi.Kuz-qish mavsumida ham uglevodorodlar qazib chiqarishni barqarorligini ta’minlash maqsadida, qo‘shimcha chora-tadbirlarni amalga oshirish, ya’ni quduqlar uchun burg‘ilash dastgohlarini jalb qilish bilan burg‘ilash ishlarini jadallashtirish, quduqlarni kapital ta’mirlash ishlariga boshqa hududlardan ta’mirlash uskunalarini mobilizatsiya qilish orqali ularning sonini ko‘paytirish orqali geologo-texnik tadbirlarni amalga oshirishni tezlashtirish bo‘yicha tegishli departament boshliqlari va boshqarma rahbariyatiga vazifalar belgilandi. “Uchqir” konida likvidatsiya fondidagi yana 10 ta quduqlarda kapital ta’mirlash ishlarini olib borish bilan ishlatish fondiga qaytarish orqali konning 16-gorizont qatlamidan tabiiy gaz qazib olishni ta’minlash bo‘yicha “O‘zneftgazquduqta’mirlash” AJ rahbariyatiga alohida topshiriq berildi.Texnologiya yo‘nalishida, “Tayloq” konining 1-,2-gaz yig‘uv joylaridan “Qumli” gazni dastlabki tayyorlash qurilmasiga bo‘lgan gaz quvurlarining quvvatini oshirish bilan gaz qazib chiqarishni ko‘paytirish maqsadida jami 12 km uzunlikdagi qo‘shimcha quvurlarni qurish ishlarini jadallashtirish masalasi ham muhokama qilinib mas’ullarga zarur ko‘rsatmalar berildi.O‘rganish davomida, Gazli regionidagi konlar va maydonlarning qӯshimcha imkoniyatlarini ӯrganish bo‘yicha olib borilayotgan geologiya-qidiruv ishlari, jumladan 3D seysmik ishlarni jadallashtirish va bu orqali “Uchqir”, “G‘arbiy”, “Tayloq” va “Parsanko‘l” konlarining yangi istiqbollarini aniqlash, 2 ta yangi maydonlarda izlov-qidiruv yo‘nalishida burg‘ilash ishlarini olib borish va 3 ta quduqlarni burg‘ilash bilan tugatish rejalari muhokama qilindi.“Andakli El-Omon” va “Manguberdi” kabi bir qator istiqbolli maydonlarda burg‘ilash ishlarini jadallashtirish orqali uglevodorodlar zaxiralarini o‘stirishni ta’minlash bo‘yicha tegishli boshqarma va departament boshliqlariga vazifalar berildi.“O‘zbekneftgaz” AJ Matbuot xizmati Ⓣ"
https://kun.uz/uz/news/2022/05/26/trenddagi-haytek-toshkentda-zamonaviy-xonadon-tamiri-qanchaga-tushadi,2022-12-01 20:39:06.991508,"Birinchi videomizda – Toshkent markazida joylashgan, 130 kvadrat metr maydonga ega, xaridi, ta’miri va jihozlashi jami 300 ming dollarga aylangan HiTech-kvartira bilan tanishtiramiz.Ko‘plab o‘zbek xonadonlarida o‘rnatilgan darvozalar, hovlidagi ustunlar, shiftdagi dekoratsiyalar, devordagi gulqog‘ozlar, poldagi gilamlar, xonalardagi mebellar, dasturxondagi idishlar va hokazolarni birlashtirib turuvchi bir element bor: yaqqol ko‘zga tashlanib turuvchi yaltiroq bezaklar, hashamdor va gulli naqshlar.Oxirgi yillarda qurilish va ta’mirlash sohasida bu jimjimadorlikning butkul teskarisi – haytek va minimalizm urfga kirmoqda.Intererning bu yangi yo‘nalishi har qanaqa yaltir-yulturdan xoli ekani, asosan yevropacha monoton ranglar qo‘llanishi, sokinlik va mukammallikni o‘zida aks ettirishi, xonadon maydonidan maksimal unumli foydalanishi, eng muhimi – qimmat va sifatli chet el qurilish materiallari va jihozlari ishlatilishi bilan ajralib turadi.Haytek uslubida uy qurish yo ta’mirlash odatdagidan uzoqroq vaqt davom etadi. Turgan gapki, bu yo‘nalishda dizayn xizmatlari ham arzon turmaydi. Xo‘sh, shahar markazida joylashgan 100 kv.m.dan oshiq xonadonning haytek uslubidagi pardoziga o‘rtacha qancha mablag‘ sarf qilinadi?“Inshoot”loyihasining ilk soni shu savolga javob berishni maqsad qildi. Biz Toshkent shahrining Yunusobod tumani Markaz-4 dahasida joylashgan “Do‘stlar” turar joy majmuasida bo‘ldik.“Do‘stlar” TJ majmuasi “Murad Buildings” kompaniyasi tomonidan 2018 yilning dekabr oyida foydalanishga topshirilgan bo‘lib, o‘ziga xos arxitekturaga ega. Majmuaning ichki va tashqi intereri haytek yo‘nalishida. Asosiy bino 8 qavatdan iborat bo‘lib, har bir qavatda 2 tadan xonadon joylashgan.Biz suratga olgan xonadon – 7-qavatda. Xonadonni sotib olish, loyihalash va ta’mirlashga jami 300 000 dollar sarflangan. Umumiy maydoni – 130 kv.m.Xonadon oshxona va dam olish xonasi umumiylashtirilgan – studiya, 2 ta yotoqxona va 2 ta yuvinish xonalariga bo‘lingan. Dizayn loyihasi puxta tuzilib, zamonaviy usulda pardozlangan.Studiya oshxona va dam olish burchagiga bo‘lingan, xonada umumiy 4 ta panorama oynalar va ichki hovliga qaragan balkon bor. Oshxona va dam olish hududini ajratish maqsadida, studiyaning shift qismi ikkiga ajratilgan. Xonani yoritishda ham dekorativ chiroqlar, ham effektiv yoritish moslamalari did bilan joylashtirilgan.Oshxona maydonida barcha kerakli buyumlar puxta joylashtirilib, ovqatlanish uchun joy ajratilgan. Ish stoli kvarsdan, ovqatlanish stoli esa shponlangan MDFdan ishlangan. Sovitkich, isitish qozoni, boyler va kollektorlar urfga aylanayotgan usulda mebel ichiga “yashirilgan”. Idishlar va turli oshxona anjomlarini sig‘dirish uchun shkaflar va tortmalar talaygina.Yumshoq hudud, ya’ni dam olish maydonida transformatsiya qilinuvchi yorqin rangdagi divan, televizor va konditsioner – bir-biriga uyg‘un ko‘rinishni hosil qilgan. Televizor joylangan devor qisman keramogranit bilan qoplangan. Xonada, shuningdek, oynali javon ham bor.Yotoqxonaning loyihasi qiblaga e’tibor qaratgan holda rejalashtirilgan. Xonada yotoq, torsher, ayollari pardozjoyi, garderob-zona va master yuvinish xonasi joylashgan. Xonada vertikal radiator, bejirim pol-tortma, televizor va konditsioner ham joy olgan. Garderob zonaning ochiq holdaligi esa – yangilik.Ikkinchi yotoqxona ham neytral ranglarda pardozlangan bo‘lib, 2 ta yotoq, ish burchagi va kiyinish xonasidan iborat.Pardozlash davomida ko‘p qurilish materiallari xorijdan olib keltirilgan. Shu sababli ta’mirlash va jihozlash xarajatlari kvadratiga 700 dollardan, umumiy 90 ming dollarga borgan. Uyning tan narxi bilan qo‘shganda 300 ming dollarga aylangan. Hozirda xonadonning ijara narxi oyiga $2000-3000ni tashkil qiladi.Ko‘rsatuv davomida qurilishga oid shu va boshqa qiziqarli ma’lumotlarni bilib olishingiz mumkin."
https://kun.uz/uz/news/2022/05/26/qarshi-shahrida-xavfsizlik-kamaridan-foydalanish-qoidalarini-buzgan-taksi-haydovchilari-markaziy-kochani-tosib-qoydi,2022-12-01 20:39:08.454443,"Ijtimoiy tarmoqlarda Qarshi shahrida xavfsizlik kamari bo‘yicha qoidabuzarliklarni qayd etuvchi kamera faoliyatidan norozi bo‘lgan haydovchilar ko‘chani to‘sib qo‘ygani haqida xabarlar tarqaldi. Holat yuzasidan IIV YHXBB axborot xizmati munosabat bildirdi.Ma’lum bo‘lishicha, bugun, 2022 yil 26 may kuni soat taxminan 14:00 larda Qarshi shahridagi Islom Karimov ko‘chasida joylashgan Transport kolleji ro‘parasida, yo‘lovchi tashish faoliyati bilan shug‘ullanuvchi taksi haydovchilari norozilik bildirib, xavfsizlik kamaridan foydalanish qoidalariga amal qilmasdan sodir etgan qoidabuzarliklarini bekor qilishni so‘rab, mas’ullarga murojaat bilan chiqishgan.«Hozirda mazkur holat yuzasidan Qarshi shahar IIO FMB xodimlari tomonidan surishtiruv harakatlari olib borilmoqda. Barcha yo‘l harakati ishtirokchilaridan amaldagi yo‘l harakati qoidalariga rioya etishlarini so‘rab qolamiz», deyiladi munosabatda.Munosabatda aytilishicha, 2022 yil 14 may kuni Islom Karimov ko‘chasida «Lochin ko‘z-Q» dasturi asosida kameralar o‘rnatilgan va ular orqali xavfsizlik kamari qoidabuzarliklarini aniqlash ishga tushirilgan. Bu haqda o‘z vaqtida Jamoat xavfsizligi departamenti Yo‘l harakati xavfsizligi xizmatining rasmiy sahifasi hamda boshqa ijtimoiy tarmoqlar orqali ma’lumot berilgan.Ma’lumot uchun, Vazirlar Mahkamasining 2022-yil 12-apreldagi 172-son qarori bilan tasdiqlangan “Yo‘l harakati qoidalari”ning 9-bandida yangi norma kiritilgan bo‘lib, unda «Konstruksiyasida xavfsizlik kamarlari nazarda tutilgan transport vositasini boshqarayotgan haydovchi va uning old o‘rindig‘idagi yo‘lovchilar harakatni boshlashdan oldin xavfsizlik kamarini taqib olishlari shart»ligi belgilangan. "
https://kun.uz/uz/news/2022/05/26/asakabank-aj-va-yettb-vakillik-munosabatlarini-ornatmoqda,2022-12-01 20:39:09.892077,"«Asakabank» AJ xalqaro moliya institutlari va xorijiy banklar bilan munosabatlarni faol rivojlantirib difersifikatsiya qilmoqda. Bu borada bank yirik xalqaro moliya institutlaridan biri – Yevropa Tiklanish va Taraqqiyot banki (YeTTB) bilan ko‘p yillik hamkorlikka ega.O‘zbekiston Respublikasida YeTTBning faoliyatini yanada rivojlantirishni ta’minlash maqsadida «Asakabank» AJ va YeTTB o‘rtasida vakillik munosabatlari o‘rnatilmoqda.«Asakabank» AJ institutsional banking tajribasiga ega bo‘lgan yirik bank sifatida YeTTB uchun nafaqat an’anaviy bank xizmatlari, balki O‘zbekiston Respublikasida YeTTB investitsiyalarining samarador boshqaruvini ta’minlash maqsadida xalqaro g‘aznachilik operatsiyalarini amalga oshirishda ham YeTTB faoliyatini qo‘llab-quvvatlash imkoniyatini yaratadi.Reklama huquqi asosida"
https://kun.uz/uz/news/2022/05/26/toshkentda-uzcharmexpo-2022-12-xalqaro-korgazmasi-oz-ishini-boshladi,2022-12-01 20:39:11.349358,"Ko‘rgazmaning ilk kunida Buyuk Britaniya, Fransiya, Hindiston, Rossiya, Germaniya, Turkiya, Ispaniya, Polsha, Xitoy kabi charm-poyabzal sanoati rivojlangan mamlakatlarning brendlari o‘z mahsulotlari namoyishini boshlashdi. Xalqaro ko‘rgazmada qariyb 5 ming nafar ishtirokchilar tashrif buyurishi kutilmoqda. Uch kun davom etadigan ko‘rgazmada mahalliy va xorijiy charm, poyabzal, jun, mo‘yna mahsulotlari taqdim etiladi va yangi shartnomalar imzolanadi.Dunyo charm-poyabzal va moda sanoatida katta ahamiyatga ega bu ko‘rgazma “O‘zcharmsanoat” uyushmasi hamda O‘zbekiston Respublikasi Investitsiyalar va tashqi savdo vazirligi hamkorligida tashkil etilgan.“UZCHARMEXPO-2022” 12-xalqaro ko‘rgazmasida shu sohada faoliyat yurituvchi 100ga yaqin yirik xorijiy ishbilarmonlar qatnashishdi. Ular bu yerda hamkorlik aloqalarini yanada mustahkamlash maqsadida mamlakatimizdagi ishlab chiqarish korxonalari faoliyati bilan tanishishni ham o‘z ichiga olgan biznes-dastur bilan tashrif buyurishgan.Mazkur ko‘rgazma bir yilda ikki marotaba o‘tkaziladi va o‘zaro manfaatli hamkorlik, ikki tomonlama aloqalar o‘rnatish, yangi biznes loyihalar tuzish, yirik shartnomalar tuzish uchun samarali maydon hisoblanadi.“UZCHARMEXPO-2022” xalqaro ko‘rgazmasi nafaqat kompaniyalarning salohiyati, mahsulot assortimenti va sohadagi innovatsiyalar bilan tanishish imkoniyati, balki, B2B va G2B muzokaralari uchun samarali platformadir.“UZCHARMEXPO-2022” dasturida mahalliy dizaynerlar tomonidan tabiiy charmdan yaratilgan poyabzal, attorlik va mo‘yna mahsulotlari, zamonaviy liboslar defelesi bo‘lib o‘tdi. Unda iste’dodli dizaynerlarning charm mahsulotlaridan tikilgan yangi kolleksiyalari namoyish etildi. Ko‘rgazma 26-27 may kunlari ham davom etadi.Ma’lumot o‘rnida: “O‘zcharmsanoat” uyushmasi chorva mollarini so‘yish, terini qayta ishlash, poyabzal, charm buyumlar, butlovchi qismlar va aksessuarlar, poyabzal sanoati uchun mahalliylashtirilgan mahsulotlar ishlab chiqaruvchi 700dan ortiq korxonalarni o‘z atrofida birlashtiradi. Uyushma charm-poyabzal sanoatida tadbirkorlik qilish istagidagi korxona va tadbirkorlarga o‘z biznes rejalarini ishlab chiqishda yaqindan ko‘mak beradi.“O‘zcharmsanoat” uyushmasi Matbuot xizmati Ⓣ"
https://kun.uz/uz/news/2022/05/26/baxmal-tumanida-uch-kunda-ikkita-qotillik-sodir-etildi,2022-12-01 20:39:12.790242,"Jizzax viloyati IIB axborot xizmatining xabar berishicha, 2022 yil 13 may kuni Baxmal tumani «Gulbuloq» MFYda yashovchi, 1986 yilda tug‘ilgan fuqaro yashash xonadonida xotini bilan janjallashgan.Bundan xabar topgan ayolning qarindoshlari kelib janjalga aralashgan. Tomonlar o‘rtasida kelib chiqqan mushtlashuvda kelinning ukasi yigitning otasiga tesha bilan jarohat yetkazgan. Oqibatda jabrlanuvchi og‘ir tan jarohatlari olib, qishloq vrachlik punktida vafot etgan.Yana bir holatda, 2022 yil 17 may kuni Baxmal tumani «Bunyodkor» MFYda yashovchi shaxs shu mahallada yashovchi akasining xotiniga xo‘jalik pichog‘i bilan tan jarohatlari yetkazgan. Oqibatda ayol ko‘rsatilgan muolajalarga qaramasdan shifoxonada vafot etgan.Qayd etilishicha, yuqoridagi ikkita holat bo‘yicha qasddan badanga og‘ir tan jarohatlari yetkazib, inson o‘limiga sabab bo‘lgan har ikkala shaxsga Jinoyat kodeksining tegishli moddalari bilan jinoyat ishi qo‘zg‘atilgan. Ularga nisbatan qamoq ehtiyot chorasi qo‘llangan."
https://kun.uz/uz/news/2022/05/26/chirchiqda-58-yoshli-erkakni-kaltaklagan-maktab-oquvchilari-ushlandi,2022-12-01 20:39:14.222919,"Chirchiqda maktab o‘quvchilari bilan bog‘liq bo‘lgan holat yuzasidan jinoyat ishi qo‘zg‘atildi. Bu haqda Toshkent viloyati Ichki ishlar bosh boshqarmasi boshlig‘ining matbuot kotibi - axborot xizmati rahbari Bobur To‘laganov xabar berdi.21 may kuni soat 17:30 lar atrofida Toshkent viloyati Chirchiq shahridagi 4-mikrorayonda 8-sinf o‘quvchisi N.L. va E.A. Yuqori Chirchiq tumanida yashovchi 58 yoshli R.A.ni kaltaklagan. 7-sinfda tahsil oluvchi yana bir o‘quvchi voqeani videoga yozib olgan, keyinroq u ijtimoiy tarmoqlarda paydo bo‘lgan.Videoda maktab o‘quvchilari erkakni ta’qib qilgani, so‘ng u yiqilganidan keyin ham navbatma-navbat mushtlab, yuziga tepganini ko‘rish mumkin. Videoyozuvda o‘quvchilarning so‘kinishi va kulgisini eshitish mumkin. Erkak ular deyarli 60 yoshli kishiga qo‘l ko‘targanini aytadi. Toshkent viloyati IIBB xabariga ko‘ra, joriy yilning 21 may kuni Chirchiq shahrida maktab o‘quvchilari bezorilik sodir etgan holati yuzasidan Chirchiq shahar IIB huzuridagi Tergov bo‘limi tomonidan Jinoyat kodeksining 277-moddasi 2-qismi «B» bandi bilan jinoyat ishi qo‘zg‘atilgan. Shaxslar JPKning 227-moddasi tartibida ushlangan.Bildirilishicha, hozirda mazkur holat yuzasidan Chirchiq shahar IIB huzuridagi tergov bo‘limi tomonidan dastlabki tergov harakatlari olib borilmoqda."
https://kun.uz/uz/news/2022/05/25/3-4-yilda-oladigan-qarorlaringiz-50-60-yillik-umringizni-belgilab-beradi-jamoat-faollarining-bitiruvchilarga-tilaklari,2022-12-01 20:39:15.874978,"“Barcha orzu-niyatlaringiz amalga oshsin”Tanzila Norboyeva, Oliy Majlis Senati raisi– Sizlarni beg‘ubor o‘quvchilik davringizni ortda qoldirib, shu yillar davomida qadrdon bo‘lib qolgan maktabingiz, ota-onadek g‘amxo‘r ustozu murabbiylaringiz bilan xayrlashib, ezgu orzu-niyatlar ila hayotingizdagi yana bir mas’uliyatli bosqichga qadam qo‘yayotganingiz bilan samimiy tabriklaymiz.Ishonamanki, sizlar o‘qib-o‘rganishda davom etib, yaratilayotgan imkoniyatlardan unumli foydalanib, kelajakda yurtimiz taraqqiyotiga munosib hissa qo‘shadigan fidoyi va vatanparvar insonlar bo‘lib yetishasizlar.Barcha orzu-niyatlaringiz amalga oshsin, mustaqil hayot sari qo‘ygan qadamingiz qutlug‘ bo‘lsin!“Aminmanki, oldingizga to‘g‘ri va aniq maqsadlarni qo‘yib olgansiz”Baxtiyor Saidov, Xalq ta’limi vaziri–Sizlarni o‘quv yilini muvaffaqiyatli tamomlaganingiz bilan yana bir karra qutlab, barchangizga Vatanimiz rivojiga o‘z hissasini qo‘shuvchi barkamol avlod bo‘lib yetishishingizni tilab qolaman!Aziz bitiruvchilar! Sizlar maktabdan ketib, katta hayotga qadam qo‘yyapsiz, aminmanki, oldingizga to‘g‘ri va aniq maqsadlarni qo‘yib olgansiz va mustaqil hayotda maktabda olgan bilimlaringiz bilan, albatta, ustozlaringiz yuzini yorug‘ qilib, muvaffaqiyatlarga erishasiz. Sizlarga katta hayot yo‘lida barcha ustozlaringiz va o‘zim nomimdan omad va zafarlar tilab qolaman! Har biringizga Vatanimiz ravnaqini yuksaklarga ko‘taradigan farzand bo‘lishingizni tilayman!“Dunyo faqat bilimlilarga bo‘y beradi”Hilola Umarova, Prezident ta’lim muassasalari agentligi direktori:– Bugun siz tahsil olayotgan, ikkinchi uyingizga aylanib ulgurgan maktabingizda siz uchun so‘nggi qo‘ng‘iroq jaranglamoqda.Shuni unutmangki, maqsad sari intilishdagi eng muhim narsa bu chekinmaslik va to‘xtab qolmaslikdir. Har doim bilim olishda, o‘z ustingizda ishlashda davom eting - sizning harakatlaringiz va mehnatingiz bir kuni albatta, o‘z samarasini beradi. O‘z dunyoqarashingizni kengaytirish, yangi marralarni zabt etish uchun albatta til o‘rganing, ko‘proq kitob o‘qing va yangiliklarni kuzatib boring. Ishonchingiz komil bo‘lsin, dunyo faqat bilimlilarga bo‘y beradi.Shu o‘rinda bitiruvchi qizlarimizga alohida tilaklarim bor: o‘z orzu va maqsadlaringiz sari dadil boring. Yangi sohalardan qo‘rqmang; bugungi bozorning eng talabgir sohalaridan biri bo‘lgan IT sohasini o‘rganing. Bu sohada muvaffaqiyatga erishishingizga aslo shubha qilmang. Men faoliyatim davomida axborot texnologiyalari sohasida yutuqlarga erishgan, bu boradagi stereotiplarni sindirgan ko‘plab qizlarni ko‘rganman. Shunday ekan, doim olg‘a boring, qiyinchiliklardan qo‘rqmang. Men sizlarga ishonaman.“Neki ish boshlasangiz, ortingizda oilangiz, Vataningiz bor”Abduqodir Toshqulov, Oliy va o‘rta maxsus ta’lim vaziri– Aziz yoshlar, bugun siz kichik vujudingiz bilan katta hayotga qadam qo‘ymoqdasiz. Hech qachon yodingizdan chiqarmang – Sizda shunday ulkan bir vazifa borki, siz buyuklar avlodisiz, allomalar vorislarisiz. O‘zbekiston kelajagi uchun tashlayotgan pok qadamlaringiz hali ulkan islohotlar uchun odim bo‘lgusi.Bilasizmi, bugun maktab uzra jaranglagan qo‘ng‘iroq sadolari kabi Sizning ovozingiz, so‘zingiz ham butun jahonda baland yangrashiga, bilimingiz va salohiyatingiz dunyo bo‘ylab parvoz qilishiga ishonaman.Shu xalq, shu millatning qorako‘zlari, aziz bitiruvchilar! Bilingki, Yangi O‘zbekistonning, matonatli elimizning va ota-onangizning bor orzu-umidlari Sizdan. Shu bois, eng avvalo ota-onangiz va ustozlaringiz pand nasihatlariga amal qiling. Yaxshi kasbni tanlang, mamlakatimizdagi 160 dan ziyod oliy o‘quv yurtining eng ilg‘orlarida o‘qish nasib etsin va sohangizda eng birinchisi bo‘ling. Tilagim – yangi maqsadlar sari bosayotgan dadil qadamlaringiz Sizni Vatan roziligi va “hazrati inson” bo‘lishga yetaklasin!Bitiruvchi yigit-qizlarim, siz har biringiz g‘ururimiz, sha’nimizsiz! Mehr bilan asrab-qo‘riqlagan gulimizsiz.Unutmangki, bugungi hayot shirin ne’matlar va achchiq xatarlarga to‘la. Shunday toblaningki, qarshingizda yashirinib turgan vaqt o‘g‘rilari – axborot huruji, dangasalik, loqaydlik, beqarorlik, vaqtichog‘lik, tushkunlik kabi tuzoqlar yo‘lingizni aslo to‘sa olmasin. Agar bir onga o‘zligingiz, yaratilmoq maqsadingiz, ajdodlaringiz, nasabingiz kim ekanligini unutsangiz, atrofda izg‘ib yurgan hurujlar Sizni o‘z domiga tortib ketadi. Shu bois, neki ish boshlasangiz, ortingizda oilangiz, Vataningiz, Siz uchun har qanday sharoit yaratib berishga tayyor Prezident va kelajak taqdiri qarab turganini qalban his eting! Zero, zahmatkash xalqimiz qurayotgan Renessans poydevori Siz bo‘lasiz.“Ilm yoki hunar har qanday maqsadga tezroq yetishga, orzularga osonroq erishishga yordam beradi”Komil Allamjonov, Mass-mediani qo‘llab-quvvatlash va rivojlantirish jamoat fondi Vasiylik kengashi raisi– Hurmatli bitiruvchilar! Siz bugun katta va uzun yo‘lning boshida turibsiz. Bu yo‘lda barchangizga omad yor bo‘lishini tilayman.Agar hayotda o‘z o‘rningizni topmoqchi bo‘lsangiz, ilm va hunar oling. Boy-badavlat yashamoqchi bo‘lsangiz ham ilm va hunar oling. Baxtli yashamoqchi bo‘lsangiz ham albatta ilm oling. Oilangiz, farzandlaringiz sog‘lom bo‘lishini xohlasangiz, albatta, bilimli bo‘lishga intiling.Albatta, yaxshi o‘qimasdan hayotda o‘z o‘rniga ega bo‘lganlar ham topiladi. Lekin bunday sanoqli holatlar juda mashaqqatli yo‘lni bosib o‘tishga, alaloqibat baribir bilim o‘rganishga majbur qiladi. Lekin ilm yoki hunar har qanday maqsadga tezroq yetishga, orzularga osonroq erishishga yordam beradi.“Ilm olishga imkoniyat yo‘q, maktabda yomon o‘qitishdi, ta’lim yaxshi emas”, degan gaplarning hammasi g‘irt bahona. Bu sizni yupatadi, faqat orqaga qaytaradi, bu sizning oldingizdagi to‘siq. Agar siz shu to‘siqni yengib o‘ta olsangiz, hech narsani o‘ylamay ilm olsangiz, hunarli bo‘lsangiz, shunda yutasiz.Yana bir bor aytaman, yaxshi yashamoqchimisiz? Orzularingizga yetmoqchimisiz? Unday bo‘lsa, ilm yoki hunar oling. Eng zo‘ri bo‘ling. Shunda siz hammaga kerak bo‘lasiz.Alloh hammangizning omadingizni bersin!“3-4 yilda oladigan qarorlaringiz 50-60 yillik umringizni belgilab beradi”Behzod Mamadiyev, Amerika ovozi jurnalisti– Maktabni bitirib, mustaqil hayot ostonasini hatlab o‘tayotgan yoshlarni bu muhim yutuq bilan tabriklayman.Hayotingizda hammasi endi boshlanyapti. Eng katta yutuqlaringiz ham, eng katta xatolaringiz ham endi yuz beradi.Hammasi o‘z qo‘lingizda. Oq-qorani taniydigan, nima siz uchun uzoq muddatda foydali, nima zararli ekanining farqiga boradigan yoshdasiz endi.Kelasi 3-4 yilda oladigan qarorlaringiz qolgan 50-60 yillik umringizni belgilab beradi. Hayotingizni shunga moslab rejalang."
https://kun.uz/uz/news/2022/05/25/mbpm-va-tbc-bank-atb-humo-kartalari-bilan-gruziyada-tolov-qilish-imkoniyatini-ishga-tushirish-togrisida-kelishuv-imzoladi,2022-12-01 20:39:17.384033,"Iyun oyining oxiri va iyul oyining boshida O‘zbekiston fuqarolari Gruziya bo‘ylab qilgan sayohati chog‘ida «HUMO» kartalaridan to‘siqsiz foydalanishlari: savdo nuqtalarida to‘lov qilishlari va TBC Bank bankomatlari orqali naqd pul yechib olishlari mumkin bo‘ladi.Milliy banklararo protsessing markazi direktori Qurbonov Shuhratbek Ravshanbekovich bunga shunday izoh berdi: «Xalqaro o‘yinchilar bilan strategik hamkorlik qilish biz uchun juda muhim, chunki kartalarimizni ham O‘zbekistonda, ham mamlakat tashqarisida foydalanuvchilar uchun qulayroq qilish maqsadida kartalar amal qiladigan hududni kengaytirishdan manfaatdormiz».Spartak Tetrashvili, «TBC Bank» ATB boshqaruv raisi: «Biz TBC Bank sifatida O‘zbekistonda nafaqat loyihalarning realizatsiyasi bilan shug‘ullanamiz, balki O‘zbekistondan Gruziyaga amalga oshiriladigan bank operatsiyalari hajmini kengaytirishga ham ko‘maklashamiz. «HUMO» kartalarining innovatsion platformasi uni xalqaro bank tizimlariga qiyinchiliksiz integratsiya qilishga hamda mijoz tajribasini yaxshilashga imkon beradi».26 may kuni PLAS-Forum doirasida Shuhratbek Qurbonov «To‘lov biznesi. Barcha azimutlar bo‘yicha rivojlanish» nomli sessiyaning moderatori bo‘ladi va shuningdek «Banklararo hamkorlik va xalqaro loyihalar. O‘zaro aloqaning muhim yo‘nalishlari. Milliy to‘lov tizimlarining integratsiya istiqbollari» mavzusi bilan chiqish qiladi.26 may kuni Spartak Tetrashvili «Fintex 2022 va neobanklar. Asosiy trendlar» mavzusiga bag‘ishlangan davra suhbatining moderatori bo‘lishi kutilmoqda.«TBC Bank» ATB haqidaTBC Bank 30 yillik tarixga ega bo‘lib, Gruziya va Kavkaz orti mamlakatlarining eng yirik banki hisoblanadi. 2016 yildan boshlab TBC Bank aksiyalari London Stock Exchange birjasida taqdim etilgan. O‘tgan yil mobaynida London fond birjasida TBC Bank aksiyalarining kotirovkalari 44,95 foizga ko‘tarildi, kompaniya aksiyalarining umumiy narxi esa 1 milliard AQSh dollarini (784, 14 mln funt sterling) tashkil qiladi.TBC Bank 2020 yilning oktabr oyida ilk raqamli bank sifatida O‘zbekiston bozoriga kirib keldi. Hozirga kelib TBC UZ  ilovasini 2 milliondan ko‘proq kishi yuklab olgan.2021 yil sentabri oxirida ikki institutsional investor – YTTB va IFC har biri TBC UZ loyihasining 20% ulushini sotib olish to‘g‘risida kelishuvga erishdi. Ilk badal miqdori ikki investorning har biri uchun 9,4 million AQSh dollarini tashkil qildi.Bank raqamli formatdagi quyidagi xizmatlarni taqdim etadi: pul o‘tkazmalari, kreditlar, depozitlar, bo‘lib-bo‘lib to‘lash imkoniyati, bank kartalari hamda xizmatlarga to‘lov qilish. Barcha to‘lovlarni TBC UZ ilovasi orqali amalga oshirish mumkin.Bank o‘z mahsulotlari ro‘yxatini kengaytirish ustida faol ish olib boradi hamda insonlar hayotini hozir va shu yerda yaxshilashga intiladi.OAV uchun qo‘shimcha ma’lumot:E-pochta: yuliya.a@tbcbank.uzFacebook: @tbcbankuz Instagram: @tbcbankuzbekistan Telegram: @tbc_bank_uzb Web: tbcbank.uzCall-center: 1150Milliy banklararo protsessing markazi haqida (MBMP):2019 yilning 1 mayidan yangi Humo to‘lov tizimi kartalarining emissiyasi boshlandi. 2019 yilning iyul oyida MBMP tekshiruvdan muvaffaqiyatli o‘tib, PSI DSS Xalqaro xavfsizlik standarti talablariga mos keladigan sertifikatni qo‘lga kiritdi. Standart talablari Visa va Mastercard xalqaro to‘lov tizimlari bilan ishlaydigan barcha kompaniyalarga nisbatan joriy etiladi. 2019 yilning dekabridayoq tizimga Mastercard hamda Visa to‘lov tizimlari integratsiya qilindi, o‘sha oyning o‘zida O‘zbekistonda ilk bor metropolitenning barcha stansiyalarida HUMO kartalari orqali yo‘l haqini aloqasiz to‘lash tartibi joriy etildi. 2022 yilning may oyiga kelib butun respublika bo‘ylab 4 300 dan ortiq bankomat va 230 000 ta terminal o‘rnatildi, 10 000 000 ta karta muomalaga chiqarildi.Karta egalari yashab turgan shaharlaridagi kartaga xizmat ko‘rsatish nuqtalari haqida ma’lumotlarni humocard.uz saytida, «Karta egalariga» deb nomlangan bo‘limda olishlari mumkin. Quyidagi havola orqali o‘tib, shaharni tanlash kerak: humocard.uz/uz/card-holders/service-poins/. Shunda HUMO terminali qayerda mavjudligi haqida ma’lumot paydo bo‘ladi. Shuningdek HUMO to‘lov tizimiga xizmat ko‘rsatuvchi bankomatlarning joylashuvi bilan quyidagi havola orqali tanishib chiqish mumkin: bit.ly/2JiRSaFMilliy banklararo protsessing markazining tashkil etilishidan ko‘zlangan asosiy maqsad – to‘lovlarning uzluksiz amalga oshirilishini ta’minlash, innovatsion mahsulotlarni ilgari surish, bank xizmatlaridan foydalanish imkoniyatlarini oshirish va to‘lov xizmatlari bozorida raqobatdosh muhitni rivojlantirish. HUMO to‘lov tizimi:- to‘lov infratuzilmasini yaxshilash;- xalqaro tizimlar bilan integratsiya qilish;- yagona to‘lov makonini yaratishga xizmat qiladi.OAV uchun qo‘shimcha ma’lumot:E-pochta: b.nazarzoda@nmpc.uzWeb: humocard.uzFacebook: @humocardTelegram: @humooficialInstagram: @humo_cardTel: +998 71 2000888Reklama huquqi asosida"
https://kun.uz/uz/news/2022/05/25/bodring-2-3-ming-som-bu-narx-xarajatni-qoplaydimi-dehqonlar-bilan-suhbat,2022-12-01 20:39:18.828635,"Qiziq, bu narx qilingan xarajatni qoplarmikan? Mehnat qilgan dehqon qandaydir daromadga ega bo‘larmikan? Bu savollarga javob olish uchun yurtimizning bodring eng ko‘p yetishtiriluvchi uch hududi – Andijon viloyati, Farg‘onaning Oltiariq tumani, Xorazm viloyati mirishkorlari bilan suhbatlashdik.Sabohiddin Yo‘ldoshev, oltiariqlik dehqon: “Bodringdan odam boyib ketmaydi, lekin ro‘zg‘orlik pul chiqib turadi”– Bizning Oltiariq tumanimiz bodringning asl koni hisoblanadi. Sevimli shoirimiz Anvar Obidjon bejiz bu ne’mat haqida asarlar yozmagan. Eng erta yetishtiradiganlar ham, eng ko‘p va sifatli yetkazadiganlar ham biz tomondagi dehqonlar, desam maqtanish bo‘lmaydi.Bodringning oldini uzganimizda ulgurji 11-12 ming so‘mdan sotdik. Bugungi kundagi narx 3 ming so‘m atrofida, bu yana ko‘tarilgani. Chunki o‘rtada kunlar isib ketgan paytlarda 2 ming so‘mgacha ham tushib ketdi.Lekin hozir narx arzon bo‘lsa ham, hosilga baraka kirgan, ortiqcha xarajat qilinmaydigan payt. Ikki-uch kunda bir suv quyib, kunora hosilni yig‘averasiz, 4-5 sotix joydan 5-6 qop uzaverasiz. Narx arzon bo‘lsa ham, hosil mo‘l. Qimmatligida ham mehnati ko‘p, ham oz hosil olasiz.– Savol shunda-da, bugungi narxlar o‘zini, qilingan mehnatni qoplaydimi?– Bodring o‘zi “boyib ketaman”, deb tomorqaga ekilmaydi. Bu asosan kundalik xarajatlarga yarab turadigan ekin. Aprel-may oylarida, xalqimiz tili bilan aytganda ayni “ilik uzildi” paytida kunlik daromad berib turadi. Lekin shu ozi ham ko‘p korimizga yaraydi, masalan, yaqinda to‘plab Toshkentda o‘qiyotgan qizimning kontraktini to‘lab keldim. Ro‘zg‘orga yaraydigan barakali narsa-da bu. Katta daromadni asosan birvarakayiga uziladigan va sotiladigan uzumdan olamiz.Husanboy Aliyev, Asaka: “Bizda Qirg‘iziston bozori ta’siri kuchli”– Bodring shunday narsaki, vaqti kelsa uzishga ham erinib qolasiz. Chunki o‘rtacha ikki oygacha tinimsiz hosil berib turadigan boshqa ekin turini men ochig‘i bilmayman. Hozir 2700-2800 so‘mdan sotyapmiz. 5 sotixli issiqxonamdan kunora 150-200 kg hosil chiqarib turibman. To‘g‘ri, arzon tuyulishi mumkin. Lekin tez-tez sotib turganingizdan keyin xursand bo‘lasiz-da. Shukr, nolisak uyat bo‘ladi.Bir jihatni aytib o‘tsam – bizda Qirg‘iziston bozorining ta’siri katta. Qo‘shni davlatdan kelib ko‘p olib ketishadi. Ularning biror kun kelmay qolishi yoki ko‘proq olib ketib qolishi darhol bozorga ta’sir qiladi.– Bodring narxi tushsa-da, pomidor u qadar arzonlamayapti. To‘g‘ri, chakana narx 20 ming so‘mdan 10 ming so‘mga, ya’ni yarmiga tushgandir. Lekin bodring singari 4-5 barobar tushib ketmayapti.– Sababi, pomidor ekish kamayib ketdi. Pomidor nisbatan injiq, kamhosil va ko‘p mehnat talab qiladigan o‘simlik. Oldinlari bizning hududdagi tomorqalarda asosan pomidor yetishtirilardi. Chunki ko‘k pomidor katta miqdorda Rossiyaga tashilardi va yaxshi daromad keltirardi. Hozirgi kunda eksport bilan asosan katta issiqxonalar shug‘ullanishyapti. Biz kabi kichik maydonda dehqonchilik qiladiganlarga bodring qulay bo‘lib qoldi.Rahimboy Durdiyev, Xorazm: “Allohga shukr, bodring uchun eng zo‘r yil bo‘ldi”– Bodringning ilk hosilini 13-14 mingdan sotdik. Hozir 3 ming so‘m atrofida olib ketishyapti. Bu juda barakali ne’mat hisoblanadi. Bizning hududlarda erta bahorda ekilgani tabiiy issiqlik bilan 45-50 kunda hosilga kiraveradi. Ana shundan keyin o‘rtacha 50-60 kun hosil beraveradi. Bu yil Allohga shukr hosildorlik, suv, narx va boshqa jihatlardan haqiqiy bodring yili bo‘ldi. Daromadimiz ko‘ngildagidek, biz dehqonlar oldingi yillarda ham nolimaganmiz. Xudo xohlasa suv yaxshi bo‘lib, sholimizdan ham umidimiz katta.– Nega pomidorni ko‘proq ekmaysizlar, narxi yaxshi-ku?– Yuqorida aytganimdek, bodring 45 kundayam hosilga kirishi mumkin. Pomidorga esa ikki barobar ko‘p vaqt sarflanadi. Keyin pomidor tez hosildan qoladi, mehnati nisbatan og‘irroq. Bodring ko‘z o‘ngingizda ko‘payib ketaveradigan ne’mat, uzib sotib tursangiz bas. Keyin bodringning iste’moli ham ko‘p. Arzonligi uchun odamlar og‘rinmay sotib oladi, istaganicha yeydi.Aslida narxlar bu qadar tafovut qilishi dehqonchiligimiz juda tavakkalga asoslanganligidan. Chunki biz yil boshida biror ekin qadayotganimizda hech bo‘lmasa viloyatimizda necha kishi yoki xo‘jalik shu ekinni ekayotganini bilmaymiz. Bir yil bodring yoki pomidor yaxshi daromad bersa, keyingi yil hamma shuni eka boshlaydi, narx birdaniga tushib ketadi. Ya’ni hamma mahsulotni bir me’yorda yetishtirish bo‘yicha hisob-kitobdan bexabarmiz. Ma’lumot uchun: Bugungi kunda poytaxt bozorlarida bodringning chakana narxlari 4-6 ming, do‘konlarda o‘rtacha 5-7 ming so‘m. Viloyatlardagi, tumanlardagi narx nisbatan pastroq. Eng arzon chakana narxlar Farg‘ona va Andijon viloyatlarida 3,5-4 ming so‘m atrofida.Dehqonlardagi ulgurji bahodan bu qadar farqlanishi sababini to‘g‘ri tushunish lozim – logistika, saqlash, sotish xarajatlari, ish haqlari mahsulot narxidan qat’i nazar, o‘sha 1 kg uchun taqsimlanaveradi. Ya’ni keladigan transport sabziga ham, bodringga ham, gilosga ham deyarli bir xil yo‘lkira oladi. Saqlovchi ham, sotuvchi ham har bir kg mahsulotdan o‘zining minimal foydasini ko‘rishi lozim. Shunday paytda eng arzon mahsulotga qo‘yilgan ustama foiz hisobida katta bo‘lib ketadi.Abror Zohidov"
https://kun.uz/uz/news/2022/05/25/shunchaki-televizor-emas-lg-oled-g1-bilan-sanat-oyin-va-kinodan-bahra-olish-imkoniyati,2022-12-01 20:39:20.922629,"2012 yilda LG Electronics 55 dyuymli birinchi OLED televizorlarini taqdim etdi va ular tez vaqt ichida katta shuhrat qozondi. Yuqori yorqinlik va kontrast, kam energiya iste’moli, tezkor javob berish tezligi, televizorning kichik qalinligi va og‘irligi bilan keng ko‘rish burchagi yaqinlaringiz bilan tomosha qilishdan to‘liq zavqlanish imkonini beradi.LG OLED G1 — 55 dan 77 dyuymgacha bo‘lgan uchta ekran o‘lchamida mavjud bo‘lgan yangi OLED evo texnologiyasi va Galereya dizayniga ega 4K televizor. OLED televizorlari evolyutsiyasidagi navbatdagi qadam bo‘lib, maksimal ekran yorqinligini 20 foizga oshiradi.LG OLED G1 o‘ziga xos devor rasmi dizayniga ega. G1 devorga o‘rnatish moslamasi televizor bilan birga keladi va o‘rnatish uchun maxsus chuqurchaga ega bo‘lgan G1 orqa panelining maxsus dizayni tufayli televizor ekrani devorga tekis o‘rnatiladi. LG OLED G1 o‘zining nihoyatda ingichka ramkasi tufayli klassikadan minimalizmgacha bo‘lgan har qanday uslubdagi yashash maydoniga juda mos tushadi. Kun davomida siz sevimli rasmingizni past quvvat rejimida qo‘yishingiz, kechqurun esa sevimli film yoki o‘yinlaringizni tomosha qilishdan zavqlanishingiz mumkin.G1 televizori yuqori kontrast nisbati va qora rangning turdoshligi bilan OLED texnologiyasining barcha afzalliklarini saqlab qoladi hamda Natural va Cinema Movement ishlash rejimlari, ilg‘or LG AI Picture Pro va AI Sound Pro avtomatik tasvir va ovozni optimallashtirish funksiyalari, hamda sun’iy intellekt algoritmlariga ega 4-avlod Alpha9 protsessori bilan takomillashtirilgan.Buning natijasida tanaffus va uzilishlarsiz yuqori rang aniqligiga, yuqori sifatli ovozga va yaxshilangan yorqinlikka erishiladi.2020 yilda LG Electronics Xbox Series X konsoli va LG OLED televizorlarining ajoyib o‘yin tajribasini ta’kidlash uchun hamkorlikka kirishdi. LD OLED G1 innovatsion televizori Xbox Series X o‘yin tajribasidan bahramand bo‘lishingiz uchun zarur bo‘lgan barcha muhim funksiyalarga ega: HDR, Dolby Vizion, Dolby Atmos, BRR. O‘yin ishqibozlari ham, professional geymerlar ham LG G1 Gallery televizorining yuqori unumdorligi, ultra past kiritish signalini kechikishi va tezkor javobni olishda ishonch hosil qilishlari mumkin. G1ning alohida piksellarni o‘chirish qobiliyati deyarli cheksiz kontrast darajasini va yorqin obektlar atrofida ko‘rinmasdan mukammal qora rangining turdoshligini yaratadi. Televizorning bu xususiyatlari qorong‘i muhitda o‘yinni ayniqsa hayajonli va qiziqarli qiladi.Bundan tashqari, LG OLED G1 televizori LG ThinQ aqlli uy ekotizimiga ulanib, mobil qurilmangizdagi ilova orqali jihozlarni boshqaradi. LG ThinQ ilovasi masofadan boshqarish pulti sifatida qo‘llanilishi mumkin. Bir marta bosish orqali siz tasvirni aks ettirishingiz, videoni ekranda uzatishingiz va audioni televizoringizdan telefoningizga yoki aksincha uzatishingiz mumkin.LG OLED G1 televizori kino va musiqa ixlosmandlari va geymerlar uchun bo‘sh vaqtlarining ajralmas qismiga, shuningdek, uyingiz intererining yorqin detaliga aylanadi.LG OLED G1 haqida batafsil ma’lumot uchun: https://www.lg.com/uz/televisions/lg-oled65g1rlaLG Uzbekistan Instagram sahifasi: https://instagram.com/lguzbekistanReklama huquqi asosida"
https://kun.uz/uz/news/2022/05/25/songgi-qongiroqdan-song-bitiruvchilar-kasb-tanlashda-nimalarni-hisobga-olishi-muhim,2022-12-01 20:39:22.671068,"25 may – maktab o‘quvchilari uchun oxirgi o‘qish kuni. Bu yil o‘rta ta’limni 390 mingdan ziyod bitiruvchi tugatishi kutilyapti. Ularning oldidagi eng asosiy tanlov – kasb tanlash. Bu qaror shunchalik muhimki, kelajakda o‘zlarini ham moddiy, ham ma’naviy jihatdan rag‘batlantiradigan asosiy manbalardan biri bo‘ladi.Abituriyentlar kasb tanlashda nimani hisobga olyapti?Kasb tanlashda har tomonlama o‘ylab ko‘rish talab etiladi. Bu tanlovni qilayotgan yoshlarning o‘zi nimalarni hisobga olishayotganini bilish maqsadida “Abituriyentlar” Telegram-kanalida so‘rovnoma o‘tkazib ko‘rdik.“Siz o‘zingiz hujjat topshirmoqchi bo‘lgan OTM va yo‘nalishni tanlashda nimaga ahamiyat beryapsiz?” degan so‘rovnomamizda 20,5 ming nafar respondent qatnashdi. Ularning 41 foizi o‘z qiziqishlariga, 20 foizi tanlayotgan sohasining daromadli ekaniga, 7 foizi ota-onasining fikriga qarab kasb tanlayotganini bildirishgan.Ota-onalarga esa Facebook'da “Kasb tanlashda farzandingiz o‘zi qaror qabul qilyaptimi yoki siz yo‘nalish berasizmi?” degan savol bilan murojaat qildik. Savolga javob bergan aksar ota-onalar bolalarining fikrini hisobga olishini bildirgan, faqat ba’zilar bolalar o‘zlari mustaqil qaror qila olmasligi, hali nima foydali ekanini to‘la tushunmasligi, shuning uchun ota-onalar ularga tanlov qilishda yordam berishlari zarurligini aytishgan.Ba’zi ota-onalar esa farzandi hali juda kichik yoshda ekani, lekin uning harbiy yoki shifokor bo‘lishini istashini, bolalarini hozirdan ko‘proq shu kasblarga qiziqtirmoqchi ekanini bildirishgan.Qanday qilib kasbni noto‘g‘ri tanlab qo‘yish mumkin?Tanlov qarshisida turgan yoshlar va ularning ota-onalari ko‘proq nimalarni hisobga olishlari lozimligi haqida psixolog Rozaliya Gabdulhaqovaning fikrlari bilan qiziqdik. U kasb tanlashdagi asosiy muammolarni sanab o‘tdi.Zamon tez rivojlanmoqda. Farzandidan bir necha 10 yil oldin tug‘ilgan ota-ona hozir talab etilayotgan kasblar va qobiliyatlarni to‘la baholay olmasligi, zamonaviy kasblarni mutaxassislik sifatida ko‘rmasligi mumkin.Noto‘g‘ri kasb tanlashga yana bir sabab tanlov qilayotganda bo‘lajak sohasida qancha maosh olishi mumkinligiga urg‘u berishdan iborat. Buning natijasida ota-ona asosiy qarorni chiqaradi, bolalarning qobiliyati inobatga olinmaydi. Lekin qaysidir kasbda ishlash uchun insonning psixologik qobiliyati ham bo‘lishi kerak.Masalan, matematikani yaxshi bilgan bola matematika o‘qituvchisi bo‘lishi yoki hisobchi bo‘lishi mumkin. Ikkala kasbga 2 xil qobiliyat kerak. O‘qituvchi bo‘lish uchun bolada muloqot va tushuntira olish qobiliyati bo‘lishi kerak bo‘lsa, hisobchilar ko‘proq introvert bo‘lishadi. Aynan shu nuqtayi nazardan qaysidir fanni bilishdan tashqari bolaning alohida qobiliyatlarini hisobga olish kerak.Hammada ham talaba bo‘lish imkoni yo‘qligi sababli ba’zilar talaba bo‘lish istagida balli pastroq bo‘ladigan yo‘nalishlarga o‘qishga kiradi va balki keyinchalik umuman ishlatilmaydigan diplomni olishadi.To‘g‘ri kasb tanlash nega muhim?“Hayotning ma’lum qismi uyqu bilan o‘tsa, yana ma’lum asosiy qismi kasbga bog‘liq faoliyat bilan o‘tadi. Odam xohlamagan ishni qilish bilan umrini o‘tkazsa, o‘zi baxtli hayot kechira olmaydi.Masalan, jamiyatdagi boshqaruv ishlariga ko‘pchilik intiladi, biroq hammada ham bunday qobiliyat bo‘lmaydi. Qobiliyatsiz odam boshqaruv sohasiga kelib qolsa, o‘z hayotini murakkablashtirishdan tashqari jamiyatga ham zarar keltirishi mumkin”, deydi psixolog Rozaliya Gabdulhaqova.Diplom – hal qiluvchi emasHozirgi zamon mehnat bozori sifatli kadrlarga ehtiyoj sezmoqda. Aksar holatlarda uning qaysi OTMni tamomlaganidan ko‘ra qobiliyati ko‘proq hisobga olinmoqda.Qolaversa, hech qaysi OTMda o‘qimasdan turib ham nufuzli kompaniyada ishlayotgan, biznes boshlagan yoshlar yetarlicha. Ularga turli o‘quv kurslarining o‘zi ham yetarli bo‘lgan.O‘tgan yili Kun.uz bilan suhbatda Asaxiy.uz loyihasi asoschisi Firuz Allayev xuddi shu haqda fikr bildirgan edi. Tadbirkorning so‘zlariga ko‘ra, ma’lum kasblar, masalan, yurist yoki shifokor bo‘lish uchun, albatta, oliy ta’lim olish muhim, lekin hozir ommalashayotgan zamonaviy kasblar uchun diplomga ehtiyoj qolmagan.“Bizda 18 yoshli bola maktabni bitirgandan so‘ng unga yo o‘qishga kir yoki oilali bo‘lib, biror joyga kirib ishlab pul top, degan bosimlar boshlanadi. Natijada o‘qishga kirmagan bola katta hayotga tez kirishga majbur bo‘ladi. Oliy ta’limda o‘qiyotgan talabada esa o‘z ustida ishlash uchun 4 yil vaqt bo‘ladi. Shuning uchun dasturchi bo‘lishni xohlagan yosh ham oliy ta’limga kirishi va o‘ziga kerakli malakani boshqa joyda bo‘lsa ham o‘rganishga harakat qilishi mumkin”, degandi Firuz Allayev.Haqiqatan ham, aksar holatlarda shunday bo‘ladi. Masalan, “Mikrofon – qizlarda” loyihasi uchun intervyu bergan Rayhona Isroilova maktabni tugatayotganda ota-onasi o‘qishga kirmasa, o‘qimasa, turmushga berib yuborishlarini qat’iy shart qilib qo‘yganini aytgandi.Oliy ta’limga kirmagan yoshlarning hayotda o‘rnini topishi, o‘z ustida ishlashi uchun imkon kamroqdek tuyulishi mumkin, lekin talaba bo‘lish bu yil bitiruvchilarning atigi 38 foiziga nasib qiladi. Unutmaslik kerakki, talabalikka erishishning o‘zi ham eng yaxshi tanlov bo‘lmasligi mumkin.Dunyoda eng zamonaviy kasblar sifatida e’tirof etilayotgan mutaxassisliklar ro‘yxatiga nazar tashlab, ular orasidan oliy ma’lumot olish shart bo‘lganlarini topa olmadik:Demak, eng yaxshi tanlov – qobiliyat va imkoniyatlarni hisobga olib qilinadigan tanlovdir. Unga erishish uchun olib boradigan yo‘l xoh onlayn, oflayn kurslar, xoh 4 yillik oliy ta’lim bilan bo‘lsin, o‘z-o‘zingizniki bo‘la olishini his qilish – eng muhimi.Zilola G‘aybullayeva tayyorladi."
https://kun.uz/uz/news/2022/05/25/nurota-siti-aslida-holat-qanday-bolgan,2022-12-01 20:39:24.224658,"Vaziyat tarqalgan videoda aks etganidek emasligini bilgan Kun.uz muxbiri surishtiruvni yakunlab ortga qaytmoqchi edi. Ammo hokimlik vakillari “Kun.uz faqat negativ bo‘lsa yoritadimi, masalaning ijobiy tomonlarini ham yoritmaydimi” deya malomat qilganidan so‘ng holatni yoritishga qaror qildi.Nurota tumani markazi asosan hovlilardan iborat. Eshon Sudur mahallasidagi mazkur ko‘p qavatli uylar “Nurota yig‘ma beton” MChJ tomonidan qurilmoqda. Uylar kanalizatsiya tarmog‘iga ulangan va Nurota chashmasidan ichimlik suvi tortib kelingan. Imkoniyatlar va yashashga qulayligi markaziy shaharlardagi ko‘p qavatli uylarnikidan kam emas. Ijtimoiy tarmoqlarda tarqalgan videoda uy devori yorilganligini, yuvinish xonasidagi kafellar ko‘chganligini ko‘rish mumkin. Lavhani ko‘rgan insonda bunday avariya holatidagi uyda yashash qanchalik xavfli ekanligi haqidagi taassurot uyg‘onadi. Ammo o‘rganishimiz jarayonida holat aslida boshqacha ekanligining guvohi bo‘ldik. Uy loyihasiga ko‘ra, yuvinish xonasi va hojatxona bitta xonada joylashgan. Shodlik ko‘chasi 59-uyning 1-qavatida yashovchi fuqaro Behruz Fayzullayev ularni alohida xonaga ajratish va hojatxonaga eshik ochish maqsadida yuk ko‘tarmaydigan devorni buzgan. Qo‘shimcha qurilish ishlari jarayonida yon tomondagi yuk ko‘tarmaydigan devorning kafellari ham biroz ko‘chgan. Fuqaro uyda yo‘q payti va ustalar ham tashqariga chiqqanida qo‘shni ayollardan biri holatni tasvirga olgan. Shu tariqa, lavha ijtimoiy tarmoqlarda tarqalib ketgan.Holat yuzasidan xonadon egasi Behruz Fayzullayev shunday deydi:“Bu uyni 2021 yilda sotib olganman. Biror kamchiligi yo‘q. Yuvinish xonasidan biroz suv ketdi. Shuni ta’mirlash jarayonida birdan yuvinish xonasi va hojatxona o‘rtasini yopmoqchi bo‘ldik. Yuk ko‘tarmaydigan devorni buzishga to‘g‘ri keldi. Ustalar ishlayotgan paytda kimdir kelib, tasvirga olibdi va tarqatib yuboribdi”.MChJ direktori Aslam Islomov holatni shunday izohlaydi: “O‘ttiz yildan beri qurilish sohasida ishlayman. Hohlagan tashkilot, idora yoki bloger kelib, o‘z ko‘zi bilan ko‘rsin va keyin xulosasini aytsin. Kecha ijtimoiy tarmoqlarga chiqqan lavha firmamizga ham, ish faoliyatimizga ham ta’sir qilyapti, uy egalari bezovta bo‘lyapti. Bu bir yillik tadbirkorlik emas, 70 ta xonadonni foydalanishga topshirdik, yaqinda yana 30 tasi topshiriladi. 200 nafardan ortiq inson mehnat qilayotgan firmaning obro‘sini bitta lavha bilan yo‘qqa chiqarish noto‘g‘ri. 78 ta xo‘jalik ko‘chib kelib yashayapti bu yerda. Hozircha birortasi norozi bo‘lgan emas”.Kuzatuvimiz jarayonida har bir pod’yezdga, uyning yerto‘la qismiga, boshqa xonadonlarga kirib ko‘rdik. Biror devorda yorilgan yoki sifatsiz ish bajarilgan holatning guvohi bo‘lmadik. Ko‘p qavatli uyda yashovchi fuqarolar ham qurilish ishlariga e’tirozlari yo‘qligini ma’lum qilishdi.“Bu ko‘p qavatli uyga 2021 yilning iyul oyida ko‘chib kelganmiz. Shundan beri yashab kelyapmiz. Uylar devorlari yorilishi, suv oqish holatlari bizda bo‘lmagan. O‘tgan bir yil davomida qurilish sifati bilan bog‘liq biror holat kuzatilmagan. Shu yil qishda maza qilib yashadik. Ichimlik suvida, tabiiy gaz yoki elektr-energiyasida ham biror kamchilik bo‘lmagan”, — deydi xonadonlardan birining egasi Malohat Navro‘zova.Holat yuzasidan Qurilish vazirligi rasmiy munosabat bildirdi. Unda ma’lum qilinishicha, holat Navoiy viloyati qurilish sohasida hududiy nazorat inspeksiyasi xodimlari tomonidan ham joyiga borib o‘rganilgan va xonadon devori tashqi ta’sir oqibatida yorilganligi, binoning umumiy holatiga ta’sir etmasligi  aniqlangan."
https://kun.uz/uz/news/2022/05/25/mentalitet-qurbonlari-rulni-yosh-bolaga-beradigan-ota-onalarga-jazo-jiddiy-bolishi-kerak,2022-12-01 20:39:25.753648,"Namangan viloyatida 14 yoshli bola tomonidan sodir etilgan yo‘l-transport hodisasi boshqa bir o‘quvchi o‘limiga sabab bo‘ldi. Kosonsoy tumanining Kushon mahallasida yashovchi 14 yoshli maktab o‘quvchisi «Vaz-2106» rusumli avtomobilda harakatlanayotib, boshqaruvni yo‘qotishi oqibatida yo‘l chetida ketayotgan tengdoshini urib yuborgan.Afsuski, bir oilaning ne-ne umidlar bilan o‘stirayotgan jigarbandi fojiali tarzda nobud bo‘ldi.Albatta, bu taqdiri azal. Ammo marhumning yaqinlari uchun masalaning bir alamli tomoni bor – bu holatda aybdorni – mashina haydovchisini javobgarlikka tortib bo‘lmaydi. Chunki u – voyaga yetmagan bola.Garchi hodisa yuzasidan Jinoyat kodeksining 266-moddasi ikkinchi qismi (Transport vositalari harakati yoki ulardan foydalanish xavfsizligi qoidalarini buzish odam o‘lishiga sabab bo‘lishi) bilan jinoyat ishi qo‘zg‘atilib, tergov harakatlari olib borilayotgan bo‘lsa-da, uning yakunini bilsa bo‘ladi – aynan mazkur modda bo‘yicha aybdorga jazo yo‘q.Boisi Jinoyat kodeksining 17-moddasiga ko‘ra, kodeksning 266-moddasi (Transport vositalari harakati yoki ulardan foydalanish xavfsizligi qoidalarini buzish) bilan ayblash uchun shaxs 16 yoshga to‘lgan bo‘lishi shart.To‘g‘ri, tergov davomida ishning tafsilotlari sinchkovlik bilan o‘rganiladi. Hodisaga sabab bo‘lgan barcha holatlar tahlil qilinadi va ularga huquqiy baho beriladi. Avtomobil boshqaruvi bolaning «qo‘liga tushib qolgani»ga sababchi bo‘lgan shaxslar doirasi ham aniqlanadi. Ammo fakt shuki, jinoyat qonunchiligida bu qilmish uchun jazo mavjud emas.Hodisadan jabrlanganlar yetkazilgan (moddiy hamda ma’naviy) zararni voyaga yetmagan «haydovchi»ning ota-onasidan fuqarolik tartibida talab qilishga haqlidir, xolos. Jumladan, Fuqarolik kodeksining 993-moddasiga ko‘ra, o‘n to‘rt yoshgacha bo‘lgan voyaga yetmagan (kichik yoshdagi bola) tomonidan yetkazilgan zarar uchun uning ota-onasi (farzandlikka oluvchilari) yoki vasiylari, agar zarar ularning aybi bilan yetkazilmaganini isbotlay olmasalar, javobgar bo‘ladilar.Shu yerda bir muhim gapni aytib o‘tmasa bo‘lmaydi.Milliy mentalitetimizda shunaqa bir jihat bor – avtomobilga ega aksariyat otalar farzandining bo‘yi cho‘zilishi hamon uni rulga o‘tqazgisi kelib qoladi. Hatto endigina 10 yoshdan oshgan bolalarga rul berib qo‘ygan oilalar haqida eshitamiz.Jamiyatda bunday illat mavjud ekan, bunday otalarni jinoiy jazoga tortishni joriy qilmoq kerak – bila turib, mas’uliyatsizlik ila yosh bolasiga avtomashina boshqarishni topshirgan, alaloqibat avtohalokat sodir bo‘lgan holatda bunday otalarni (yoki buni qilgani isbotlangan boshqa kattalarni) jinoiy javobgarlikka tortish kerak.Yana bir holatga e’tibor qaratish lozim. JKning og‘irligi jihatdan 266-moddasiga teng bo‘lgan boshqa qator moddalarida javobgarlikka tortish yoshi 14 yosh etib belgilangan. Masalan JKning 263 (Temir yo‘l, dengiz, daryo, havo transporti vositasi yoki aloqa yo‘llarini yaroqsiz holatga keltirish) va 267-moddalarida (Transport vositasini olib qochish) sub’yekt yoshi 14 yosh. Balki shu jihatdan ham Jinoyat kodeksining 266-moddasida ko‘rsatilgan qilmish uchun jazoga tortish yoshini 14 yosh etib belgilash kerakdir.Shoyad shunda kattalar voyaga yetmagan bolalarga mashina boshqaruvini berishdan oldin o‘ylab ko‘rishadi, insonlar hayoti saqlab qolinadi, hali voyaga yetmagan bolalar «qotil» tamg‘asini ko‘tarib yurishmaydi."
https://kun.uz/uz/news/2022/05/25/xorijda-jigari-dardidagi-bemor-kelin-bolib-qaynanamning-ham-erimning-ham-xizmatini-qilolmadim,2022-12-01 20:39:27.243132,"Bir necha oylar davomida kasallik bilan kurashib, sog‘ayish uchun harakat qilayotgan Ziyodaning homiladorligi ma’lum bo‘ladi. Ammo xasta ayolga farzandini bag‘riga bosish nasib qilmadi – bola erta tug‘uruq chog‘ida nobud bo‘ladi.“Qonimda gepatit B virusi borligini bilmagan ekanman. Turmushga chiqqanimdan so‘ng bu kasallik bezovta qila boshladi. Hozir shifokorlar zudlik bilan jigar ko‘chirish operatsiyasi kerakligini aytishdi. Kelin bo‘lib yangi oilamda bir kun ham xizmat qilolmadim. Avvalgiday sog‘lom yashashni orzu qilyapman. Bunga yaxshi insonlarning yordami kerak”, - deydi bemor.Ayni paytda oila Hindistondagi klinikada jigar ko‘chirish operatsiyasi uchun jo‘nab ketishgan. Ikki oilaning birlari qizi uchun, birlari kelini uchun barcha topgan-tutganlarini to‘plab xorijdagi muolajalar uchun berishgan bo‘lsa-da, katta miqdordagi xarajatlar uchun yetmayapti. Ziyodaning hayotini saqlab qolish uchun unga turmush o‘rtog‘i o‘z jigarining bir parchasini berib, donorlik qilish niyatida.Oila qurib, hayotning eng baxtiyor onlarini birga o‘tkazishni orzulagan yosh oila bugun xorijdagi kasalxonada bir-birlari uchun fidoiylik qilishmoqda. Ularning hayoti birgalikda davom etishi, farzandlar qurshovida yashashlari uchun imkon qadar ko‘maklashish uchun zarur bo‘lgan ma’lumotlar: Ziyodaxon Xo‘jayevaga oid ma’lumotlar:Uzcard: 8600 3104 4245 5028 turmush o‘rtog‘i Abdurahmon Xo‘jayev nomidaHumo: 9860 0401 2105 2977 turmush o‘rtog‘i Abdurahmon Xo‘jayev nomidaViza: 4195 2500 4508 8414 turmush o‘rtog‘i Abdurahmon Xo‘jayev nomida"
https://kun.uz/uz/news/2022/05/25/foto-maktablarda-songgi-qongiroq-chalindi,2022-12-01 20:39:28.779346,"Bugun, 25 may kuni Andijon viloyatida faoliyat yuritayotgan 743 ta umumta’lim maktabida so‘nggi qo‘ng‘iroq yangradi. Bu maktablarni 30 ming o‘quvchi bitirdi.Barcha maktablarda O‘zbekiston Respublika Prezidentining bitiruvchilarga yo‘llagan tabrigi o‘qib eshittirildi.Qo‘liga shahodatnoma tekkan andijonlik bitiruvchilardan 2100 nafari a’lo bilimga egaligi bois xalqaro sertifikatlarni qo‘lga kiritgan, ular oliygohga imtiyozli kirish huquqiga ega. 1191 nafar o‘quvchilar esa maktabni oltin medalga tamomladi.E’tiboringizga Andijon shahridagi 13– hamda Oltinko‘l tumanidagi 1– o‘rta maktablarida bo‘lib o‘tgan so‘nggi qo‘ng‘iroq tadbirlari suratlarini taqdim etamiz.Elmurod Ermatov,
Azizbek Ismoilov"
https://kun.uz/uz/news/2022/05/24/shayx-muhammad-sodiq-muhammad-yusuf-xotirasiga-bagishlangan-peshqadam-loyihasi-amalga-oshirilmoqda,2022-12-01 20:39:30.459997,"Loyiha juda katta va keng ko‘lamli, ko‘p tarmoqli va eng asosiysi, keng ommaga mo‘ljallangan. «Peshqadam karvoni» loyihasi jamiyatda xotin-qizlar faolligini oshirish, ularning ilm-fan sohasida bilim olishlariga ko‘maklashish, kitobxonlikni targ‘ib qilish maqsadida tashkil etildi.Loyihadan ko‘zlangan asosiy maqsadlardan yana biri – fazilatli shayx Muhammad Sodiq Muhammad Yusuf rahimahullohning ilmiy meroslarini butun O‘zbekiston bo‘ylab, qolaversa, boshqa yurtlardagi o‘zbekzabon musulmonlarga tarqatishdan iborat.«Peshqadam karvoni» loyihasi barcha uchun mo‘ljallangan bo‘lib, ishtirokchi o‘z imkoniyatidan kelib chiqqan holda uning birorta bo‘limini tanlashi mumkin.Loyiha besh yo‘nalishdan iborat:1. Kutubxonalar tashkil qilish, ularni kitoblar bilan ta’minlash;2. Kitobxonlik maktabi va uning qoshida tadbirlar tashkillashtirish, Hazratimizning kitoblarini o‘qib o‘rganishda ayol-qizlarimizga ko‘mak berish;3. Hazratimizning asarlari borasida ilmiy ishlar yozish.4. Hazratimizning media sohasida amalga oshirgan ishlarini keng targ‘ib qilish.5. Turli sohalarda ayol-qizlarimizdan mutaxassislar yetishib chiqishiga ko‘mak berish.Loyihaga a’zo bo‘lishni istaganlar quyidagi botga murojaat qilishlari mumkin: t.me/peshqadam_karvoni_bot"
https://kun.uz/uz/news/2022/05/24/poytaxtning-barcha-uylari-smartfoningizda,2022-12-01 20:39:32.526361,"“Yangi Uylar” bu borada g‘amxo‘rlik qildi va ko‘chmas mulk olamidan barcha eng foydali takliflarni bir joyda to‘pladi: Toshkent shahridagi yangi uylardagi eng yaxshi xonadonlar, ikkilamchi bozordan uy-joy variantlari, shuningdek, ijaraga beriladigan xonadonlar.O‘zbekiston hududidagi eng yirik onlayn xizmatdan foydalanib, siz o‘zingizga kerakli obektni qidirishga vaqtingizni sarflamaysiz, e’lonlarni varaqlash, do‘stlaringizdan so‘rash va mashinada poytaxtning turli burchagini kezib uy qidirish zaruratidan xalos bo‘lasiz.Bu yerda sizga qulaylik yaratish maqsadida barcha takliflar toifalarga ajratilgan bo‘lib, ularni bosish orqali to‘liq ma’lumot, narxlar, fotosuratlar va boshqa tafsilotlarga ega bo‘lasiz.Toshkent shahridagi yangi uylardan xonadon sotib olmoqchimisiz? NRG, NestOne, O'zbegim, Cambridge Residence, KISLOROD, Parkent Avenue, NUR, Xon Saroy, Tiara Residence, U-TOWER va boshqalar kabi innovatsion va zamonaviy yangi uylarning barcha eng yaxshi variantlari sizning e’tiboringizga taqdim etilgan.Ikkilamchi bozordagi uy-joyni afzal ko‘rasizmi va Toshkent shahridagi tayyor xonadonga ko‘chib o‘tmoqchimisiz? “Yangi Uylar” siz uchun infratuzilmasi rivojlangan va sharoiti yuqori darajada bo‘lgan, poytaxtning barcha tumanlaridan eng hamyonbop va ishonchli e’lonlarni to‘pladi.Uyni ijaraga olishni rejalashtiryapsizmi? Hamyonbop narxlardagi amaldagi variantlar “Yangi Uylar” saytida mavjud. Siz narxda adashmaysiz va firibgarlarning qo‘liga tushmaysiz.Yuzlab odamlar allaqachon “Yangi Uylar” ni tanlagan. Ular sirasiga siz ham qo‘shiling - “Yangi Uylar”.Reklama huquqi asosida"
https://kun.uz/uz/news/2022/05/24/xususiy-sektordagi-ayollarga-dekret-pulini-budjetdan-tolashga-otiladi,2022-12-01 20:39:34.021095,"Moliya vazirligi 2022–2030 yillarda aholini ijtimoiy himoya qilish milliy strategiyasi loyihasini e’lon qildi.Loyihaga ko‘ra, Ijtimoiy sug‘urta jamg‘armasi tashkil etilishi kutilmoqda. Jamg‘arma mablag‘lari, jumladan, homiladorlik va tug‘ish nafaqalarini to‘lashga yo‘naltiriladi.Birinchi bosqichda, 2022 yil 1 sentabrdan boshlab budjet tashkilotlaridan tashqari barcha yuridik shaxslarda oxirgi 6 oy davomida uzluksiz ish stajiga ega bo‘lgan ayollarga har oy uchun minimal iste’mol xarajatlari miqdoridan kelib chiqqan holda Davlat budjeti mablag‘lari hisobidan homiladorlik va tug‘ish nafaqasi to‘lanadi. Bunda, ishlovchi ayollarga homiladorlik va tug‘ish nafaqasining uning mehnat staji va ish haqidan kelib chiqib belgilangan miqdorining qolgan qismini to‘lash ish beruvchilar hisobidan amalga oshiriladi.Ikkinchi bosqichda, 2024 yildan boshlab xo‘jalik korxonalarida rasmiy ishlovchi ayollarga umumiy ish staji va sug‘urtalangan staji hamda o‘rtacha ish haqi miqdoridan kelib chiqib, homiladorlik va tug‘ish nafaqasini to‘lash va bu orqali ushbu xarajatlar ish beruvchi zimmasidan to‘liq olinadi.Uchinchi bosqichda, 2025-2030 yillarda vaqtincha mehnatga qobiliyatsizlik nafaqasi, ishsiz qolish nafaqasi, ishlab chiqarishdagi baxtsiz hodisalar va kasb kasalliklari oqibatidagi sug‘urta to‘lovlari amalga oshiriladi.Ijtimoiy sug‘urta jamg‘armasi:Ijtimoiy sug‘urta jamg‘armasiga joriy yilda budjetdan 170 milliard so‘m ajratiladi.Ma’lumot uchun, O‘zbekistonda norasmiy sektorda ayollar ulushi 57 foizni tashkil qiladi. Prezident huzuridagi yig‘ilishda buning sababi sifatida aytilgandiki, ko‘plab ish beruvchilar homiladorlik nafaqasini to‘lashda ortiqcha xarajat qilmaslik uchun ayollarni rasmiy ishga olmaslikka harakat qiladi.Mas’ullarga 1 avgustga qadar “dekret” pullarini to‘lash jarayonini to‘liq raqamlashtirish topshirilgan."
